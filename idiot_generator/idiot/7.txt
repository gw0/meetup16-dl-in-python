IDIO7


Idiot
za vsesplošno repolitizacijo teles družbe.
Ur.

marko
matičetov
BRAZILIJA

Živ bom umrl.
Od življenja.
Od Brazilije.
Z Brazilijo.
V srcu.
4

(Ne bom umrl brez Brazilije v srcu.)
—
Moje srce je zakopano v pesku
na plaži Copacabane.
Moje srce ni pokopano.
Mojega srca se ne da pokopati!
Lahko se ga za hip da od srca.
Da se ne razpoči od srčnih radosti.
Od bolečin srca.
Moje srce je vroč pesek,
ki ga hladijo valovi Atlantika.
—
V Riu se gre v Lapo.
V Lapi so ženske.
V ženskah je glasba.
Nanjo se pleše.

Z njo se ljubi.
Na Corcovado sem šel samo enkrat.
Gor sem šel sam.
Gledal sem dol na Rio.
Dol v Riu sem potem gledal gor na Corcovado.
Naslednjič, ko grem, bom šel še z nekom.
—
V Flamengu sem izstopil iz metroja.
Ne zato, ker bi imel kaj početi v Flamengu.
Ampak ker sem bil v Flamengu!
Zaradi imena samega.
V Riu, v Flamengu sem srečen že zaradi imena samega.
Kupim časopis O globo in ga berem v Flamengu.
Nič ne delam v Flamengu,
ničesar ne obiščem v Flamengu,
sem v Flamengu!
—
Popoldne bo v Ipanemi predkarneval.
Sem že tam.
Pred karnevalom sem že na karnevalu.
Že v množici.
Že v vročini.
Že v plesu.
Zvečer grem še na eno zabavo.
—

Vsak dan grem na plažo po ulici Duvivier.
Nikogar ne poznam s te ulice.
Na drugi ulici, v drugem mestu,
kupim pesmi od Ferreire Gullarja.
Berem jih, ko me ni več v Riu.
(Ko sem za en ocean stran.)
Navdušijo me.
V eni izmed pesmi piše,
da on, pesnik Ferreira Gullar,
živi na ulici Duvivier.

—

—

Belo. Črno. Rdeče.
Beločrnordeče.
Črnobelordeče.
Rdečebeločrno.
Ne belo. Ne črno. Ne rdeče.

Na tržnici srečam Slovenca.
Sredi brazilske portugalščine govoriva slovensko.
Zaiskrijo se mu oči.
Zasolzijo se mu oči.
Podari mi okrasek.
Za spomin.
Za domov.
—
V Salvadorju, na plaži Barra,
se spomnim na Kovičev roman Mala nebesa.
Gledam, kot glavni lik iz romana,
čez morje, na naša mala nebesa.
Ko sem spet doma, v malih nebesih,
gledam čez morje v velika nebesa.
—
»Futebol se joga na alma,«
(Nogomet se igra v duši),
je rekel pesnik Carlos Drummond de Andrade.
»Futebol se joga na praia.«
(Nogomet se igra na plaži)
Igrajo ga ženske prav tako kot moški.
V krogu si podajajo žogo.
Z glavo, z nogami, s telesi.
Z vsakim delčkom telesa razen z rokami.
Po igri si sežejo v roke.

V Porto de Galinhas so nekoč uvažali sužnje.
V Portu de Galinhasu se drživa za roke.
Gledava v morje, od koder si prišla.
Gledam v nebo, od koder sem prišel.
(Prišel sem z letalom.)
Jaz, ki sem nekoč vozil sužnje sem z ladjo.
—

—
Odprl sem okno.
Da slišim na ulico.
Igrajo na bobne.
Odpirajo se okna.
Ustavlja se promet.
Ljudje so na nogah.
Vržem se mednje skozi okno.
—
Ko sonce zahaja,
ga gremo v Jericoacoari vsi gledat
na visoko sipino nad morjem.
Še malo pa se bo célo potopilo v morje.
Takrat se bomo tudi mi s sipine spustili vanj.

5

bojan
savić
ostojić
NAHRANI! NAŽRI! NASITI!

6

NAŠI OCVRTI SIRI

OBRNEM HRBET ULICI

Naši ocvrti siri:
delali smo jih iz jajc, drobtin in sira
vedno nečesa preveč, drugega premalo
nikoli popolni.

Obrnem hrbet ulici, tistemu,
kar je treba videti, kar se mora
zagledati, poznati, za mano
pustiti. Zamudim pesniški
dež. Na mizi biftek z
rukolo, kozarec gorčice, risba
na hrbtu. Mojim očem
zavidata: in ulica in dež. Gledata mi,
lačna, v hrbet. Ti pa v oči,
vdihujoč dim. Dež, vse močnejši
ovlaži naramnice. Še obedujoč,
naročim kavo. Odvržeš cigareto,
odneseš krožnik. In šele z zvezkom
v roki, sit, rignem
po gorčici, ulici v obraz.

Danes nam jih strežejo v restavracijah
rdeče, prav nič mastne, s taratorjem:
Našemu grenkemu in močnemu tzatzikiju ni enakega.
Vzemimo, vsak zase, zalogaj, dva,
vrnimo se vprašanju za mizo, ki
čaka da ga prevedemo v tuj jezik,
že siti. Tudi gorčica bo,
dijonska. Da nič ne štrli,
da nič ne manjka.

TUDI NEMARNOSTI, TUDI NEMARNOSTI

NE ŽELJA, NE POTREBA, NIČELNI VZGIB

Tudi nemarnosti. Tudi nemarnosti.
Ne samo nujnosti, na silo
zgoščene neizpodbitnosti.
In da brizgne, med naštancanimi nespornostmi,
in da brizga.
Izdatno razmaže izbrano,
onesnaži.
Da prdne!
Da predrami tudi tistega najbolj predanega,
tistega prečastito skaženega,
ki mu je vse sveto. Presežka!
Oddiha! Nesmisla!
Jalovosti! Naj tudi tistemu, ki se vsemu
klanja, kurčevo, končno nekaj uide.

Ne želja, ne potreba. Ničelni vzgib,
ki ne trpi odlaganja. Zadolžen, da v enem dahu
zadovolji čute, razbrzdane. Spotakne
zanesljiv korak, na drobno nasiti.
Lahka olajševanja, počivališča se grmadijo,
posmehujejo potrpljenjem. Nikoli se ni dovolj,
nikoli se ni nasičen. Tu, kjer je vse na svojem mestu,
največ manjka. Tudi najbolj spokojnemu,
manjka presežek. Če ima kaj za zadovoljiti
bo čut zamižal. To, da so se mu,
pazljivo nanizane, v poklekanju
pred enkratnim, strgale niti,
ni nič. Nekaj ukazuje: »Nahrani! Nažri!
Nasiti!« in čim bolj vztrajno, lakoto odlagaj,
zaslepljujoč jo. Medtem ko rigaš,
v teh nekaj sekundah, verjemi, da si sit.
Lakota, osebna stvar, se z nikomer
ne deli, kaj šele s hrano. Ko se, nabasan,
predramiš, se spomni: Nisem sam. Nameravaš prikuhi
zamomljati kaj mi je bilo, se opravičiti. Vendar opravičila
ni od nikoder — razpihuje se žeja.

KDO JE, KAJ JE, KAR HRANI TREPET
Kdo je, kaj je, kar hrani trepet,
dela, da se ga pozabi, se prepriča v
njegovo navidezno minulost. Nekazniv sem, pomišljam
škodoželjno, do zdaj me je pazila neka srečna
zvezda, neidentificirana črna luknja.
Močan sem, rečem naglas, varovanec
čigavih svojeglavih užitkov. Kar me doji,
me strada. Pritajeno, da poudari svojo
nujnost, hkrati bodri in izmozgava. Toda, močan sem,
to bom, brez daha, ponovil, ne spuščajoč se z nihala,
zraku, brezvoljnemu, tistemu ki niha,
ki me diha.

Ni dobro.

Prevedla Ana Beltran

Ko pa se še ona pogasi,
se bo moralo posesti.

SKLJUČENE JUTRANJICE S KONJEKTURAMI
prebudil sem se na silo, zasek spodrsljaja,
učena nemoč. bianco nauk sna
še vedno velja. v skladu z njim, teleologija
obstoječega stanja. same od sebe
so se predzložile ledene kocke —
v to so se, na knap, kristalizirale. sključene
jutranjice s konjekturami. še nenapisan
opomnik v primeru alzheimerja. toda vse bi
moralo biti, kot je treba: mlinci se
standardno lepijo na roke. v hladilniku
večna paprika s sirom. da prelije kozarec,
računam na tisto odvečno kapljo iz pipe.

7

jasmin b.
frelih

8

ŠIV
sem

gol
sem
diham
v zraku je vonj smrek
sladka trohnoba
in dim
nizki plameni grejejo
skale
toplo je
v trebuh
v hrbet hladno
veter
večer
ko potok zamolklo liže kamen za
kamnom se po mahu sprehajajo hrošči
sedim na
koži
Koža ni moja.
S palico drezam pepel pepel žari
ogenj je tu kar
tako
oprostite, drevesa
rad imam, nekaj živega,
tu, z mano
v mraku, preden pade noč
ko postaja
narava modra in se sence igrajo z očmi
imam rad
prasketanje pozabil sem strah moram ga spomniti,
da obstaja
gozd
navajen sem tvojega
jezika
ni me strah ne vem, zakaj pokaš zakaj
šumiš
napolniš zrak s šelestenjem krošenj
ne
razumem
tvojih živali
zdi se mi, da so izgubljene
da se zaletavajo vate da hočejo več
to je žalostno
toliko let ste že skupaj ali ne bi bilo bolje
oprosti
nisem hotel spraševati
le ne vem zakaj mora biti
vse tako na tesno
in zakaj vedno zmanjka
Za
nekoga vedno zmanjka.
Nocoj ne bom spal ne mika me lovim trenutek kot
utrinek
na svetu so ljudje, ki nikoli ne vidijo zvezd
plahte pogrne jo noč
če bi bila črnina, potem bi
razumel bolje
težko je z novimi besedami čez
vse to, kar je od vseh
ampak ne bom iskal nečesa
posebnega
raje se bom zavlekel pod vejo
objel
štor odlomil gobo
in jo vrgel na ogenj vlažen les
piska in komaj verjamem, da ni
živ
Najbolje se počutim, ko mi mesec sije v hrbet ker
lahko pod podplati teptam svojo senco
in sem varen
nič se mi ne bo prikradlo
saj ne, da bi tu kaj hotelo
medvedov ni
ljudi ni
od volkov sem močnejši
in ni me strah
skovik sove nežen puhast votel
zvok
ljudje bi ga vzeli za slabo znamenje ampak
njih ni tu in sove ne poznajo smrti sove samo umrejo
Včasih sem si malo tuj, ko se pogledam zviška takole
nič mi ni podobno če ležim v travi se čudim oblakom
štejem
skušam uganiti, kdaj bo sonce padlo čez
in redkokdaj zgrešim zeleni blisk ampak, res sem
nenavaden
ne najdem svoje barve tal moja koža
je še vedno rožnata in gladka
umije se do čistega

naokrog pa vse raztreseno rjavo zeleno skorjasto
grobo
lubje me ne skrije grm me ne skrije
in
mravljišča bodejo kot strela toda drugega kraja ni, od
koder bi lahko prišel in ko zagrabim mulj ko mi polzi
med prsti je vse prav in vem
le redko, trenutek tišine
nima cene
zvok se
spravi v ploskev in napravi barve žive vse zmrzne čas
ne teče
ne veste koliko mi to pomeni in vse ostalo
je
trušč
Cel teden sem opazoval travno bilko
pokukala
je iz črne prsti
nema
vsa zanikrna in nebogljena
drobcena stvar
umikal sem se pred soncem
kot
Aleksander Diogenu
v krogih dan za dnem in
vztrajal z njo ponoči
v temi
ko je sonce zašlo
je zapela
da res je slišal sem jo rasti
zdelo
se mi je
da piska
ampak to samo zato ker sem
velik če bi bil majhen
če bi bil hrošč ali mravlja
ali mušica
bi bobnelo
visoki a brez preloma
z globino ki se odpira
in odpira
in odpira v
ritmu rasti
otresla se je barve se mi pokazala
gola
vztrajal sem
njene žile in utrip in tovarna
sinteze
majcene operacije biti
v šoli smo njen
ustroj narisali na črno tablo z belo kredo
ampak
zakaj
saj ni bila daleč
in učitelj nam je govoril
z besedami in z glasom
kot da bi vedel
čeprav
je bil vesolja stran
od tega
kar je travna bilka
mi smo ga poslušali
vesolja stran
in z vsakim
koščkom krede
odtavali dlje
Priti k sebi ni tako preprosto
vlečejo narazen

če te cele dneve

Uro hoda stran, za hribom, je morje
preperele
skale pena
sol
jedka voda obira oklepe mrtvih
rakov
nerad hodim tja
ampak včasih na sledi
soncu moram videti kako utone
želim si, da ne
bi vedel
kako je v resnici
in imel sonce
ime
mu je Sol
imel sonce za krhko reč
ki lahko
ugasne
in morje za neusahljivo
čeprav je
globina
soncu smešna
vsa ta gmota plimovanja
kaplja
požre lahko
in skrije
in zalije
in posrka vso svetlobo
vso toploto
me
obere do kosti
iz moje kože slivo
in

buči bobni kipi divja in treska
puščave
in razpara celino
sonce
je le hlap

lahko rjove
ampak

Kar je veliko je malo in kar je malo je lahko veliko
moje oči niso merodajne je najbrž jasno vsem
pretresljivo
takole na pamet
saj vem

do
za
da
ni

Vem
Sem lahko končno iskren? Nikogar nočem vleči za nos.
Tu naokrog ni pokopališč.
ki ostane

vse mrtvo se združi s kuliso

9

tibor
hrs
pandur

ZBRISAN
Začet spet
kot se sadje nabere
v rokah nežnih
z gumami
vstopamo v ljudi
lačni nežnosti
sred novega šelestenja
frekvenc narave
vse kar je
je da raste
je da hoče še
kar je bilo nekoč drevo
daje zdaj energijo

I thank the gods that you survived,
that life survives,
that I
I see a bug crawl on my table innocent as a child
and cry
cause I think I could kill it and don’t
He stops
Extends his feelers and crawls on
In music …
The tears that flood
my cheeks
are light

II.
molj pade
v vosek
in zmrzne

V.

človek poje nebo
in misli da lahko
je slišan
predre

Zažigalo je
vešče v srečah
in olje na pečkah
in midva
gola ob gozdu
v škržatih in ovcah
in dežju

riše nase vesolje
simbole
veselja

ostremljena
od
presenečenja

žuž pride
pes laja
in avto primakadami

VI.

ko se zažge
se spet začne

10

in nazaj vate z enako močjo
kot izgovorjeno
vse urečeno
direktno vate
skoz nebo
skoz čase
skoz meso

piše hiše/v jeziku jih najde
v izreki rojen
z njo
zamejen
naučil se bo
nič snemal več ne bo
vse kar bo povedal
bo šlo direkt do centra zemlje

Nisem vedela, da obstajaš
–Nisem vedel, da obstajaš
noč se mi vrača v fleših
amazonka
pred oknom zavita
v deko lame
gledaš ven v zeleno
in v oknu ognjišča

11

medtem me
na astralni ravni
hočejo sfukat templarji
Moje roke nad ognjem
Ko pred njim čepim
In jih polnim
da jih k tebi
nesem
roke ugasnejo
ti zažariš

VII.

12

žuž pride
in naju gleda
porque es hermoso observar
como el amor comiensa
kako se ljubezen začne
»Odkar so kolonizarhi 80 milijonov šamanov poklali,
ki so znali z rituali priklicat dež v puščavi,
Multinacionali kopljejo minerali,
Zidajo hoteli, kjer smo mi mir živeli,
Andi stopljeni
In naši meditacijski placi, kjer kaktusi,
ki živijo, iz vode vibrirajo
vrata frekvenc v druge svetove,
izginjajo in lepota izginja,
skurjena v mašinah imperijev povprečnosti
za umazan izkoristek
neznanostim hord«
Sadeži vseh tvojih prednikov
solze in kri v đungli skritih staroselcev
so šli vame
da so mi naprej solze
lile
Celo telo vrže
v spazme
čutim kako

Kako dihaš dih ki zdravi in diha
Edino zlato ki je luč in toplota in mir

mi kri teče skoz mišice
luč
(zlato)
kako mravlinči kar
je prej bilo zakrčeno
in se odpre
stisnem te
skanaliziram to vate
nazaj te držim
čutim krogle luči
v prsih dve točki
in ena v trebuhu
raste
dam ti jo nazaj

Marko pa zadaj nori

ozvezdja se mi delajo na obrazu
vonj sva pustila
na vseh posteljah
na vseh preprogah

sem ga gledala in mu govorila
mi amor te amo mi Rey
in on se je v snu/iz sna smejal

… zgodovina suženjstva
in odprte vene južne amerike so tekle vame

»CUANDO ME PENETRAS«

Ti pa si odkrila kako ljubit skoz rituale besed
Rituale hrane ali pranja perila

»Mi smo hladilnik za evropo in združene države,
1000 ladij na dan nam krade sonce, zrak, veselje
& sadje, ki je nekupljivo že tisočletja,
da se gringoti in evropejci lahko mastijo
in poganjajo megamašino zveri v nič«
Čutil vso žalost ki je nikoli več ne bom rabil čutit
Razočaranja in krivde te vse bolečine
Znotraj problema povečanja človeške energije
In ti sladka žeža
ki za žeže skrbi
(rešena čudežno
da sem vsak dan hvaležen
da si preživela in si
da sem preživel)
in mama in pragozd
in sestra in hči
in jaz blisk
in skupaj/huntos
ozemljena
joj te noči!
ti preprosta in gola
za ognjem noči

pakira

ker zahteva isto
meni pa se zgodi kot darilo
in sem blažen da sem
in da traja

Penetriram sonce v srcu zemlje
Kurblava organe življenja
da eksplodira
Iz sredine zemlje
Da se širi
Skoz vse kar živi
Skoz živali
Rastline minerale in ljudi
Ko sem v tebi
Sem v srcu zemlje
Sonce

RESISTENCIA SIN VIOLENTIA
Ko zadihaš
Ocean diha
In oblaki se nardijo
Ko izdihneš
Ocean izdihne
In oblaki migrirnejo
Ko zvezde gledaš zvezda si
Gledaš drevo in si drevo
In gledaš in sebe vidiš

KAROLINŠKA RENESANSA

Videl da je moja naloga
razširjat te kroge ognja

… Ki si gibanje brezemnih
Ljubezen razlaščenih
Sočutje razseljenih
Bitje zemlje
Narojena med samooklicane
lastnike zemlje
Ti ki čutiš
ti ki moč iz nežnosti
ki obleko daš
ki toploto
ki premagaš
ki svoj flow živiš
ki se za avtonomno cono razglasiš
ki vidiš v zvezdah in plamenih bratov izvirnih plemen
brezrazredno družbo daleč onstran Marxovih sanj
žive kipe dreves ki rastejo proti luč
in ptiči ki jih pojejo
ker jih ljubijo
in tihi gozdovi skoriščenih žalostnih dreves
ki ni ptičev da jim pojejo
ker človek počne take reči
da ne pojejo več
In primitivne predpotopne naprave tekoč na uničenje
preobilja narave napram tekočinam svetlobe in
organom zaznave

13

SANTA BARBARA
Sanjam prijatle zaprte v igrice

ki si v neskončnost
Z odprtimi možgani

sekajo glave

TRANQUILANDIJA
Đankiji na pozornost
Lažne dobrote
Skritih manipulacij
Pijavk energij
ujetih v samozapore zavisti

14

Ki krivdo vedno na druge prenašajo
Ki manipulirajo
Ki pozornost izsilijo
Ki se sebi smilijo
Ki se boge delajo
In prav s tem ljudi (ki jih hočejo doseč) odbijajo
Ki dramo pozornosti
Nadomestijo z dejansko ljubeznijo
Ki zmaje razočaranj v neskončno lovijo
Preslikujoč odvisnosti na odnose
In ljudi
Fikcije vrednosti
Na narave neovrednotljive čudežnosti
V tem sistemu
Kjer mati svojo moč rodit kot želi zgubi
Kjer skupnost izgine
Kjer skupnosti ni
Kjer otroci niso več od vsi
Kjer smrt ni enaka soncu in dežju
Kjer sta številka in podpis več kot glas
in prisotnost manj kot fikcija
Kjer je kri zemlje družbi gorivo
In brez vrednosti kar je kupljivo
Depresivne mame splavljenih otrok evrope
kjer je znanost sfižena
in družina izolirana na par članov

kjer ne pleme
ne plamen znanja
zaprte v perspektive diskov nesreč
po katerih krožijo sem in tja
zaprte v prednike neke zgrešene zgodovine

Kjer ni mej sploh možno postavit
Kjer črt ne moreš potegnit ker traja spirala neskončno
Kjer koncept mej pisav delitev mojo tvojo
Osamitev znanosti prepade
Propade

Band oderuških medporočenih dinastij
In birokratov ki so jim nasedli
Ubogi in slepi za znanosti njih tiranij
Njihovih laži
Presežnih vrednosti
In teorij

Mi smo prave države
Mi kompleksne elektrarne narave
Mi najpopolnejša najnaprednejša tehnologija na zemlji
Iz inata pred davki in rojstnimi listi fikcij
Mi sami
Zemlja sama
Iz inata pre svih rata
Narava sama iz inata
Pred začasnimi človeka intervencijami

Transhumanisti
Skriti za rdečimi križi
Združenimi narodi in ekoaktivisti
Iskreni kreteni
Laži ohranljivisti in suicidalni nihilisti
Ki so nam prodajali tehnologijo mic po mic
temelječ na znanosti eksplozij
temelječ na poskusih nadzora eksplozij
Medtem ko so
Vode teles
Usodno povezane
Z usodo dreves

MI SMO EDINI PRAVI MEDIJI
Mi spomina nosilci
Mi prevodniki in sprejemniki
Mi zvezde in sonca na zemlji
Mi databaze zavesti
Mi ne sistem mi ritem
Mi smo sporočilo
Mi smo knjiga ki se jo piše
bere govori in prevaja
Mi ples Amadeje in škratkov čistih
povezani skoz generacije z vsem kar živi
kot planeti in školjkice v neskončni spirali
Kjer ne moreš nič osamit
Kjer je tekst izkušnja

Mi prenosniki
Mi knjige življenja
Živa pesem
Prenosljiva
Odprta
neolastljiva
Mi srca zemlje
Mi bit in utrip in sozvočje teles
napram zobnikom pretpotopnih koles
Mi brezrazredni
Mi čezdržavni
Mi razdeljeni
Mi razseljeni
Samo izgnani in gnani dalje
Brisani a prebrisani
Na vetru in soncu izgnani pogani
Nerealizirani partizani
Mokri od boja in bojazni laži
Revolucij
Za obrat
Katerih je valuta kri
Bogastva smo mi
Nekupljivi
Neolastljivi
Nesmrtni

Ker živi
Mi prenosniki
Mi knjige življenja
Živa pesem
Prenosljiva
Odprta
Neolastljiva

NEGRITA SANTA
V tebi sem presečišče zemlje
Sem vse točke vsa sonca
Center in mreža vseh centrov
Cvet in vsi svetovi hkrati
Globoko notri
V tvojih mikrohodnikih spiralic
Sem zvezde in zvezdni sistemi
Sem molekule in vse kar je
Spiralno združeno nazaj vase
Sem presečišča orbit elektrona
V tranziciji na višje skale
Množen in deljen na fraktale
Sem spirala v spirali osončji ki se iz črne luknje
galaksij spirali ∞
Sem Celina ki oscilira 10 na Enajsto Src
Sem Celica šopajoč vir vakuuma
Sem prisotnosti vrata
Sem jaz
Sem ti
Sem mi
Smo atomi širšega bitja
Tisočerih oči

VSAK ČLOVEK JE SVET
Od zunaj na not
Ali od not navzven
Vsak človek je svet
Sostvarnik življenja
V procesu stvarjenja

15

Vsak človek je svet
Z glasbo čas deli
Prostor stvarja in množi
Vsak človek je svet
Ena veda vseh ved
Isti vzorec spirali
Kot živali rastline in minerali
Vsak človek je svet
Uči se živet
Brez odvečnih besed
Vsak človek je svet
Kdor pravi da ni ne mu verjet
Vsak človek je svet
Lep si kaj živčkaš?
Poješ če si upaš pet
Se boriš če si upaš živet
Vsak človek je svet
Če tudi to ne pomaga
Samo ven lahko probaš gret
V pragozdu spet začet
Vsak človek je svet
16
VSA POEZIJA JE POEZIJA DEJANJ
Če se bomo samo z besedami bojevali za
enakopravnost
Bomo dosegli samo enakopravnost besed

POETIKA
Pesnik od pesmi neločljiv
Pesem neločljiva od sveta
Ne Svet od Pesmi
Ne pesem od bralca
Ne korenina od neba

NA ZEMLJI SI
Tvoje noge vedno vleče v center moči
Varen si
Zemlja si
Tvoja glava oddaja skozi sfere neba
Varna sva
Varna si
Tvoja glava je zemlje sij
Varen si
Varna sva
Na zemlji sva
Zemlja sva
Najina glava je glava neba
Varni smo
Skozi nas bije srce zemlje
Misel sveta
Naša telesa so telesa zemlje in neba
Varni smo
Iz zemlje narejeni
Na nebu doma
Iz prostora narejeni
Na zemlji doma
Iz med nami narojeni
Med nami doma
Varna sva
Iz prostora med nama ustvarjana
Svobodna in sanjana
Iz med nama narejena
Na zemlji doma
Varna si
Na nebu doma
Ki se gibaš na zemlji
Varna si
Ki si zemlje sij
Varna sva
Iz neba
Na zemlji doma
Varni smo
Ker smo iz prostora
Med nami doma

eduardo
galeano

PRAVICA DO DELIRIJA
Kaj če smo delirični za en trenutek?
Kaj če usmerimo pogled onstran podlosti, da bi prerokovali drug možen svet?
Zrak bo očiščen vseh strupov, ki ne prihajajo iz človeških strahov in strasti.
Na ulicah bodo psi povozili avtomobile.
Ljudi ne bodo prevažali avtomobili in ne bodo jih programirali računalniki.
Ne bodo kupljeni v trgovinah in niti jih ne bodo gledali televizorji.
Televizor ne bo več najpomembnejši član družine in nanj se bo gledalo kot na likalnik ali pralni stroj.
V kazenskem zakoniku bo zabeležen kot zločin neumnosti, zagrešen od tistih, ki živijo, da bi imeli ali služili,
namesto da bi živeli, da bi živeli in nič več.
Kot ptič poje, ne da bi vedel, kdo poje, in kot se otrok igra, ne da bi vedel, kdo se igra.
Nobena država ne bo zaprla človeka, ki noče v vojsko, razen če tako sam izbere. Nihče ne bo živel, da bi delal,
ampak vsi bomo delali, da bi živeli.
Ekonomisti ne bodo ocenjevali stopnje življenja glede na stopnjo potrošnje,
niti kvalitete življenja glede na kvantiteto stvari.
Kuharji ne bodo verjeli, da jastogi preprosto ljubijo biti skuhani živi.
Zgodovinarji ne bodo verjeli, da države uživajo biti napadene.
Politiki ne bodo verjeli, da reveži najraje jejo obljube.
Svečanost bo nehala verjeti, da je vrlina.
In nihče, nihče ne bo jemal resno nikogar, ki se ne bo znal smejati sebi.
Smrt in denar bosta izgubila svojo magično moč in niti s smrtjo, niti s srečo, se ne bo kanalja spremenila v
krepostnega gospoda.

17

Hrana ne bo blago in komunikacija ne bo trgovina, ker sta hrana in komunikacija človeški pravici.
Nihče ne bo umrl od lakote, ker nihče ne bo umrl zaradi prebavnih motenj.
Otroci ulic ne bodo obravnavani, kot da so smeti, ker nobenih otrok ulic ne bo. Bogati otroci ne bodo obravnavani,
kot da so denar, ker ne bo nobenih bogatih otrok. Izobrazba ne bo privilegij tistih, ki jo lahko plačajo,
in policija ne bo prekletstvo tistih, ki je ne morejo.
Pravičnost in svoboda, siamski dvojčici, obsojeni, da živita ločeni, se bosta ponovno združili, čisto na tesno, z ramo
ob ramo.
V Argentini bodo nore ženske Plaze de Mayo razglašene za primer duševnega zdravja, saj one odklanjajo pozabo v
časih prisilne amnezije.
Sveta mati cerkev bo popravila nekatere napake na Mojzesovih tablah in šesta zapoved se bo glasila: »Praznuj telo!«
Cerkev bo prav tako razglasila še eno zapoved, ki jo je Bog pozabil:
»Ljubi naravo, katere del si!«
Ponovno bodo zasejane z gozdovi puščave sveta in puščave duše.
Obupani bodo pričakovani in izgubljeni bodo najdeni, saj oni so tisti, ki so obupali od toliko čakanja, in oni so se
zgubili od toliko iskanja.
Rojaki in sodobniki bomo vseh, ki imajo voljo do lepote in voljo do pravice.
Kje bili so rojeni, ko bili so rojeni; kje so živeli, ko so živeli …
Niti malo niso pomembne ne meje časa ne zemljevidov …
Nepopolni bomo, saj popolnost bo ostala dolgočasen privilegij bogov,
ampak v tem svetu, v tem zarukanem in zjebanem svetu, bomo zmožni
živeti vsak dan, kot da bi bil prvi, in vsako noč, kot da je zadnja.

aphra
tesla

Brlogi
Mama ni.
Pod nizko rastočo cipreso.
Kamen si cvilil: razparali so jo.
Slep na eno oko
Na ena usta
Na en objem
Spotikal si se,
skušal sladek mrak
Še	 držiš v prsih topel urin
Še	 je notri poginul
Še	 klokoče in zaudarja
Slišim ga, ko me nabadaš
Vriski vzmetnic ga imajo radi
Tesni, tolažeči mrmrajo žalostinke: Tvoja mama ni.
A še je bolna vetra
Še griča
Še papirnatih peruti
Še ptičev v skednju

18

Brlogi 2
Učim se ritma živali

Srebrno meso

Prevedel Tibor Hrs Pandur

Pišem v temi
plezam po temi
v naskoku za belo
v pričakovanju pisma
pijem čaj iz slonovih oči.
Majhne so, zato ne vidi konca.

Lakota zime oprašuje deviške skorje dreves
V gozdu je zmeraj porogljiva tema
Kot na pragu hiše kjer živi Nihče

Jaz sem žejna pasma:
Vampir, blažen krokodil, mimoza, mačja past.

Osemenelo oko išče luč hiše splašenih src
Brezove stopinje vodijo tja
Srebrna kočija otroškega sna.

Rodila bom Ne
Pragozd je za potepuhe sin.
Kačji strup fugira korak

19

mama svežih grobov
oče tlači molk v molk!
Gnili zobje kužijo in hrapavi jeziki stružijo.
Učim se tujega ritma
Učim se ritma živali.
Malo nagni čašo oči, slon
Glavica ti gleda iz hlač
Ne merim se z njo
Proseče gledam, sprejmi me
Učim se tvojega ritma
Gladina niha v ščip
V: ne slišim in se spim
V: tudi ti imaš srce, hrčkovo, kratko, nemo

20

Metodov pasjon

Metodov pasjon 2

Ko mi pride,
preblago je to,
slutim obraz trzajoče Marije.
Ker jemlješ sebe sebi,
prastaro je to.

Nisem ti merila srčnega utripa, Kreten,
V tistih zamreženih jeznih zimskih nočeh,
ko sem bila še polna soka.
Pretvarjala sem se, da mi je mar, da se ne bi zbudil.

Vsak neizzven,
vsak neizmuznjen plamen boš plačal.
Ugasnjena tipala vaginalnih sten.
Podobo lutke posejane v meni
boš moral razpodobiti z glavo ob krstilnem kamnu.
Kri bo špricnila na Kristusovo visoko stopalo,
nebesni svod zataknjen med zobe tvojega očeta, amen.
Ostala ti bo polna mošnja
in boleč žvenket.

Ne boli potvarjen strup
Ne boli dlakava noč
Plazim po temi, čeprav ne želim
Iščem iščem pesek s krogi krogi
Iščem Danajo zazidano med skale in nebo

Ko mi pride,
preblago je to,
mislim najbolj budne misli.
Ker jemlješ mene meni,
strašno je to.

Učim se tvojega ritma
Učim se ritma živali

Tiho se premika umazan gobec čez molilne klopi.
Tu ob meni v svetem prostoru
je tisočero mene.
In ti
Zaigrano se nasmihaš v vrednosti plačila.

Nekaj tipam.
To so falične oblike časa
To so jezni kolobarji
To so praznične usedline tujega ritma, ritma živali.

Hotela sem na tvojega kurca,
Hotela sem tvoje trzljaje
Brezsnovnost duše prelite v dotike.
Med njimi zaobljubo, ki poganja, poganja kolo zaljubljenih noči.
A ti si se pretvarjal, da spiš.
Bala sem se črnine tvoje tišine,
Bala sem se tvojih zaprtih oči.
Nisem ti merila srčnega utripa, Kreten.
Hotela sem se stisniti k tvojim prsim in zaspati v ladji miru.
Hotela sem osvoboditi tvoje moje horde neizrekljivih sanj.
Nisem, nisem ti merila srčnega utripa.
Hotela sem slišati, kam brbota tvoja kri, če sploh imaš srce,
čeprav so ti pomrli skoraj vsi.
Želela sem okusiti tvoj strah, oblečen v metuljno šminko
pod obrazom, polnim težkih mask.
Nisem ti merila srčnega utripa, Kreten!
Pod dolgočasno debelo odejo si ležal kot kip in mislil, da drugemu sredi noči odpiram vrata.
Ne, nisem ti merila srčnega utripa in preverjala, če spiš.
Hodila sem po tvoji hiši kot ujeta ujeda brez kljuna, blazneča, polomljenih kril.
Blodila sem, tiho stopala, odpirala vrata in štela stopnice.
A v gnusu zavrnitve sem v mislih razbijala okna, rezala črn kavč, pulila lase
vudu lutkam, ki so v tvojem zaprtem sumničavem budnem očesu ubijale žensko v meni.
Kadila sem in premirno sedela v kuhinji.
Tvojemu mrtvemu očetu sem primazala klofuto in materi povedala,
da si jo imel rad, rad.
Nisem ti merila srčnega utripa, Kreten.

21

michael
thomaS
taren

22

. . . . . || . . . . . . . . | . . . .
Nihče te ne išče.
Nikogar ne brigaš.
Vse, kar počneš, je slepilo.
Ničesar zares ne obvladaš.
Popolnoma neumen in okoren si,
tvoj potencial je lažen in žalosten.
Nihče te ne mara.
Misliš, da nisi prazen, motiš se.
Prazen si.
Ljudem se smiliš, kar jim odvzema moč,
in to ti nepopisno zamerijo.
Nikamor ne pašeš,
ni kraja, ki bi bil samo zate,
in ga tudi nikoli ne bo.
Misliš, da boš kaj dosegel s svojo
iskrenostjo in nenatančnostjo,
a nič takega se ne bo zgodilo, kar se
tudi sicer ne bi,
in odlike, ki si na njih najbolj ponosenna katere si
najbolj ponosen,
te bodo samo razjedle kot kak črevesen encim.
Nikoli si ne boš priznal,
da samo goreče posnemaš, nič ni tvojega.
Drugi to opazijo in si te podredijo,
z lahkoto kot kako drogirano žensko.
Na višku svoje moči
razkazuješ lastnosti posiljevalca.
Nezavestno dekle, ki si jo tako
lirično položil, ji trgal dol hlačke
in jo zvijal,
si posilil.
Tvoje življenje je šlo.
Plehko se vlečeš,
svoje surove rdeče oči in nabrekle ustnice
pobešaš nad fotko nekoga,
ki te je ocenil za nepomembnega in neizrazitega.
Nad nekom, ki te je osmešil zaradi
tvoje brezdanje potrebe po spravljivosti.
Smrt te bo doletela kot presenečenje,
ker si resnično zabit.
Nihče te ne spoštuje.
Kar pripoveduješ, ni zanimivo za nikogar,
niti ne obregne se nihče in po

premoru preidejo na kaj drugega.
Brez tebe.
V zraku obvisi neki skrivnosten nelagoden mir.
Ljudje govorijo, da se predolgo ne znaš posloviti.
Morda je to tvoj prispevek, če ga lahko tako
imenujemo.
Že dolgo veš, da te želja po izražanju samega sebe
dela za še manj vidnega,
za nekaj brbljavega, precejenega,
za kristalno neokrnjenega pomembneža.
Tvoja robata, nediskriminirajoča pamet
ti omogoča, da se počutiš »ustvarjalnega«
in »posebnega«, čeprav opaziš,
da se nihče okrog tebe niti ne ozre.
Nič, kar rečeš, ni vredno spomina,
mučiš tako, da zavajaš bedake,
ki še niso razkrili tvoje
popolne ničvrednosti.
Posnemaš kot opica, to je edino, kar znaš.
Truden si, brezobličen.
Precej jasno je, ne upaš si
priznati, da si navaden peder.
Precej jasno, da ti povsod spodleti.
Kratko veselje in hitra pozaba za te, ki so boljši.
Nihče ne misli, da si čuden,
le da si obupan, servilen in nezvest.
Tvoja anemična mnenja blodijo kot muhe
in nadlegujejo resnične popotnike,
da bi se ja pogreznili v tvoje blato.
Kjer zlobno, slepo čepiš.
Nihče te ne bo odpeljal
v malarično oazo povprečja, ki je
tvoje naravno poslednje počivališče.
In bo res, ampak ne preden ne boš
doživel vsega, kar si želel, da bi se naj zgodilo
drugim, za nekaj časa, dokler te ne bodo
odslovili kot banalneža.
Še se še vzpenjajo
v kraje, ki jih ne boš nikdar videl,
v občutja, ki jih ne boš nikdar skusil.
Tako se plaziš v svojo oazo, še bolj
umazan in odvraten lažnivec postajaš.
Fuck you.

Jaz sem glasnik neba.
Jaz sem glasnik pekla.
Jaz sem glasnik resnice.
Precej smešen si, ko tako prosiš
upognjen pred mano.
Zavej se, da sem praznina.
Prazni del tebe, ki ga lahko ošineš s pogledom
in o njem impotentno razmišljaš.
Tvoja ena in edina svoboda.
Že ves čas ti pripovedujem vse tvoje življenje.
Moja ena in edina svoboda.

23

Prevedel Tomaž Šalamun

blaž
iršič

24

Lajna
Nekateri ljudje se upirajo,
Večina pa vstaja ob pol šestih in dela,
Tisti, ki se upirajo, spijo dlje,
Nekateri ljudje se divje poljubljajo po vratu,
Po stegnih,
Po plešah,
Po stopalih,
Nekateri se sprašujejo: »Zakaj ravno po stopalih?«
Nekateri pakirajo meso,
Medtem ko drugi varujejo norveškega kralja,
Nekateri so komaj še živi,
Vendar ne razmišljajo o življenju, o smrti, o ljubezni,
o sladoledu, čikih, slavi, tripih, o tem, da so nekoč pa
res dobro nekoga pofukali,
Pa kako noro so se ga nažrli, ko je ta pa ta dobil otroka
In mu dal ime Sultan
Kot kakšnemu psu,
Mogoče pa nekateri vendarle razmišljajo o čikih.
Nekateri plešejo,
Večina od njih bolje od mene,
Nekateri ne odstopijo sedeža starkam,
Včasih jim prav nič ne zamerim,
Drugi časi so,
Vprašajte berlinski zid,
Vprašajte bežigrajski stadion.
Nekdo mi razlaga note,
Temu se reče človek brez možnosti,
Poglej ikebana,
Jebi se.
Nekateri hodijo v savne,
Zato, da švicajo,
Nekateri mahajo v slovo,
Ko se vlak počasi premakne proti borovcem Sibirije,
Spet drugi ljubijo svoje žene,
Tretji jih skušajo zadušiti med spanjem,
Četrti jih nimajo,
Peti jih iščejo v cerkvi,
Šesti jim kuhajo kavico
In sedmi po dvajsetih letih zakona ugotovijo, da so
geji,
Osmi spijo oblečeni,
Deveti so tvoji ta stari,
Deseti govorijo, da so srečni,

Kar jim enajsti prekleto zavidajo.
Bukowski je nekoč dejal,
Da je sovraštvo edina stvar, ki lahko traja večno,
Vsi ostali lahko le sanjamo, da se je motil,
Od daleč opazuješ, kako se strah prikrade v tvoje
sanje,
Potem ugasnejo luči,
Včasih se nikoli več ne prižgejo,
Potem Teja pokaže svoje bele zobe,
Pravi,
Da ne ve ničesar o smrti,
Ničesar o vojni.
Ljudem se trese glas ob večerni molitvi …
… medtem ko jaz in Duško srkava pivo.

Rasizem in Jezus
Kje si Jezus, ti bela smet?
Kurba
Prekleta kurba.
Geni
Upam, da ne bo pil po meni
In da bo fafal po tebi.
Čakanje

Kratke pesmi za tiste, ki ne marajo dolgih
pesmi
Ptica
Videl sem ptico brez desne noge.
Tudi ptiči imajo svoje probleme.
In če me bo kdo vprašal: Si že kdaj videl ptico brez
desne noge?
Bom rekel: Ja.
Rampe
Bojim se teh prekletih ramp na parkiriščih.
Štrlijo kot črv iz rdečega jabolka,
Prežijo kot roka bostonskega davitelja skozi vrata
nebes.
Življenje na robu
Kje je ta kurčev rob, o katerem vsi govorijo?

.
.
.
.

Smisel, smisel, smisel
Tudi če bi prečkal jarek s krokodili,
Tudi če bi se rodil z muco namesto penisa
In če mi ne bi izpadli mlečni zobje,
Tudi če bi živel v brlogu s še enim norcem
In če bi znal narisati mali tiskani o,
če bi pojedel kar si skuhala
in če bi srečal tri metre in pol visoko starko in buljil
vanjo,
če bi rekla: »Kaj buljiš bedak?«
bi rekel: »Z nekom sem vas zamenjal.«
Tudi če bi bil čabi čejser,
Tudi če bi me ugrabili jehovci
In če bi me žigosali kot prašiča,
Tudi če bi me operiral Muhammad Ali
In če bi me do popka požrle najčudovitejše piflarke
In če bi pred mano stal celoten deški pevski zbor in
tulil: »Objemi me prijatelj!«
Če bi poklical policijo in bi policija res prišla,

25

Če bi verjel, da sem Slovenec,
Če bi dvomil, da sem kreten,
Če bi bil trezen štiri dni zapored,
če bi dovolil, da mi porineš prstek v rit,
In če bi vsaj enkrat iskreno zaploskal,
Če bi spoznal papeža,
Če bi ga vprašal: »Ti papež … Roma ali Lazio?«
In če bi predaval vojnim zločincem,
Bi dejal:
»Slobodan sleci modrc!«
Če bi hotel … ma kaj govorim … itak ne bi hotel,
Če bi bil Bosanec, bi mi rekli naj bom ponosen Bosanec,
Če bi bil Bolgar, bi mi rekli naj bom ponosen Bolgar,
Če bi bil Žid, bi imel kljukast nos in ne bi zapravil 30 € v
menzi pri koritu,
Če bi bil Portugalec, bi mi rekli naj bom ponosen
Portugalec,
Če bi bil Italijan, bi si mislil, Kristus, kakšni seljaki so
naši vzhodni sosedje,
Če bi bil dober ljubimec, bi morda malo več seksal,
Če bi znal z besedami, bi bil bogat … ne pa pesnik.
26
Izgubil sem se
Izgubil sem se,
Neštetokrat,
Izgubil sem se včeraj,
V tvoji postelji,
Med zgodbo, ki sem ti jo prodajal,
Med kumarami na tržnici,
Edini,
Med predavanjem Slavoja Žižka,
Ne edini.
Izgubil sem se,
Ko sem iskal toplino,
Resnico,
Ljubezen,
Vodoinštalaterja.
Iskal sem odgovore,
Uteho,
Očeta.
Izgineš,
Prižgeš televizor,

Odtavaš,
Zamegliš,
Pozabiš,
Ugasneš televizor,
Zamižiš,
Zajočeš.
Čedalje lažje najdem pot ven,
Čedalje težje je tam zunaj.
Izgubljanje
Spomnim se,
Da si imel oči,
Da si hodil kot klošar po beticah vladarjev,
Trgal si zgodbe na minute,
Ki so pijančevale okrog naju,
Povem ti,
Le tako nastanejo prave zgodbe.
Nastanejo preden se usedeš v prvi drag avto,
Preden ti jajca prvič visijo v svilenih gatah,
Preden prvič fukaš kot gentleman,
Preden se prvič oblečeš kot tisti stari gospod z brki,
Ki vsak dan pije metin čaj v mestni kavarni.
Izgledaš kot milijon dolarjev.
Bolj si mi bil všeč,
Ko si izgledal kot pet čeških kron,
Takrat si imel še besede v ustih.
Tistega zadnjega ponedeljka v mesecu si bil še ptič,
Scefran, prekrokan ptič
S polnim kljunom bruhanja in življenja,
Z očmi,
Ki so frfotale nad sivimi gozdovi povprečja.
Ko si bil veličastno zdolgočasen nad veličino
In potiho navdušen nad majhno pizdarijo.

In še več tistih, ki se utapljajo v božjih zapovedih.
Očitki so črepinje dvornih norčkov,
Napotki vaškega šepavca,
Razbobnane laži prebledelih diktatorjev
In razlit slepič bradatega mesije.
Skrij vsaj oči,
Te lesene skulpture,
Te crknjene ribe, ki se že dneve in leta cvrejo na
pekočem soncu.
Rojstvo pod nožem,
Smrt pod mečem,
Odmevi iz krste 17-letnih starcev,
Imel sem prijatelja.
Poznal sem tvoj smeh,
Sedaj pa sem le baterija.

Pripetljaj na 44. ulici
Včasih sta dovolj pivo in pegasto dekle,
Včasih je dovolj tvoja mehka rit Robert,
Včasih se popraskam tik pod očesom in si mislim,
Zakaj si odšla z mano,
On je imel mercedesa,
Jaz pa imam le sledi marihuane v urinu
In nekaj načrtov s tvojo piško.
Ni menda dovolj le to, da te imam rad.

Pesem za slovo
Osamljena misel
Razžaljena slika, umirajoči vitez in strti bogovi,
Prvi poljub, vrvohodec in vdova,
Namišljeni izhodi, rajski vrtovi in kotli za pankrte,
Bele neveste, večne besede in analneprasice.com.
Preveč je ljudi, ki sovražijo svoje sanje,

Vstajam in jem kruh z marmelado,
Gledam skozi okno, kako dež moči majhno drevesce,
Na katerem se bo že čez kakih 10 let mogoče obesiti,
Nogometno prvenstvo, ki ga spremljam sam,
Veselje kot besede v ustih bebca.
Ni kot bi zaprl knjigo
In z njo ohromel bolečino,
Jo postaral in oblekel v siv šal,

Ni kot bi ugasnil luč,
s temo napolnil oči
in mirno zaspal med postreljenimi spomini.
Posredi genocida so še vedno tiste maline za hišo
In luna – ena redkih stvari,
Ki jih delim s cigani.
Potovanje kamorkoli,
Samo ne na Kamčatko,
Da se ne izgubimo
Kot tistega dne,
ko smo iskali klitoris.

Imeti rad …
Igro ne zmagovanja,
Srce ne besed,
Spravite me ven iz te kože,
Da vam ne bom tako podoben,
V deželi z enim samim serijskim morilcem
Ni težko biti podoben,
Na zunaj živi,
na znotraj živali
Ti in tvoja mama,
Jeza, ker me ne poslušaš,
Slovo, ki ga ne slišiš.
Veliko ljubezni je potrebno za divje sovraštvo,
Veliko nabojev za žival,
Ki ima sanje.
Včasih si tako blizu,
V noči brez prič,
Ko ni nikogar,
Ki bi verjel lažje od mene.

27

davorin
lenko

28

Jutranja telesa
Tako kot seks, je tudi moderno pisanje pogosto
rado povsem samonanašalno; je torej, v nasprotju z
aseksualnim realistično-simbolnim pisanjem, v prvi vrsti
predvsem narcisoidno.
V medlih jutrih se, obdani zgolj z lastno pohoto,
privijemo k še speči partnerki/spečemu partnerju
in napišemo prve stavke naše narcisoidne pripovedi.
Pripovedi, za katero vemo, da je ne bomo nikdar uspeli
koherentno zaključiti. Takšno besedilo je razdrobljeno
in nima zapleta. V njem se lucidno prepletajo
kategorije avtorja, bralca in medija. Fluidno je. Valovi.
Jutranja tišina belega papirja dovoljuje prav vse, tudi
metafikcijsko samozadovoljevanje.
In prav jutranja tišina pod belimi rjuhami dovoljuje
narcisoidno samozadovoljevanje prek nekega drugega,
od spanja še pregretega in mlahavega telesa. Predanost
ali romantična vdanost v teh dejanjih nimajo prostora.
Gre zgolj za ego in hotenje, za pristnost brez navlake,
za golo in ostro potrebo. Potrebo, ki je v prvi vrsti prav
potreba po sebi.
Takšna jutranja telesa, ki se v posteljah z malodane
nerodnimi gibi počasi usločajo v položaje, ki dovoljujejo
spolno združenje, so onstran tipičnih pripovednih
tehnik. Nimajo zapleta in konflikta, ampak zgolj nemo
potrditev v dejanje, ki bo sledilo – in komaj kaj več.
Tudi penetracija in nujen orgazem (ali orgazma) sta
nična, saj sta v celotnem dejanju prisotna že od začetka
in sta torej logična, samoumevna. Ne potrebujeta
podrobnejšega opisa. Nobenega suspenza.
Jutranja telesa v momljavih podaljških svojih sanj
raztezajo odsotnost jaza — ega — v domeno budnosti.
Zanikajo in preganjajo tako more kot tudi mokre sanje,
ter se, ko tako priznavajo svojo potrebo po drugem,
razdajajo v vsej svoji ranljivosti: »Nisem samostojen/
samostojna,« pravijo njihove negotove kretnje. Niso
zares budna, a tudi spijo ne več. Ujeta so med dvema
svetovoma, ta telesa, ki se spajajo, in ki drug od drugega
vzajemno sprejemajo ranljivosti. V belini jutranjega
papirja in pod toplimi rjuhami, v sobah s postanim
zrakom in v besedilih, polnih zmedenih zatipkov ter
nepravilno postavljenih vejic, se igrajo demokracijo.

Nobenih konfliktov, nikakršnih potreb po kavi ali
cigaretah ni. Zadah je slab, mehurji so polni vode in
črevesa blata, a to teh teles ne moti nič bolj, kot kak
malomarno — mogoče celo brezbrižno ali nepremišljeno
— zapisan stavek v sicer dobri in zanimivi knjigi;
zanemarljiva nevšečnost, ki jih opominja na njihovo
minljivost, njihovo »zgolj« človečnost. Nobenih
ekscesov ali prevzetnosti. Takšen seks je odsotno
osredotočena samonamenskost; potrditev obstoja
neke vezi — neke pripovedi — je. Vezi, ki ima le sebi
lastno dinamiko in ki plahni ter se spet krepi, valovi.
Toda tam, pod jutranjimi rjuhami in v praznih prostorih
med vrsticami kakšnega besedila, takšna vez — takšen
kontekst – ne more obstajati. Tam je dinamika odnosov
nična; ni krivulja, temveč točka. To so le telesa, vroča in
prepotena telesa, združena v spolnem stiku; le besede,
ki so združene v pripoved o odsotnosti pripovedi.
Še ločila so tam izjemno medla. Večinoma se pojavljajo
nevtralne pike, pa skromna tripičja, ki potipajo, a ne
vsiljujejo … Nobenih klicajev ni. Mogoče se le tu in tam
pojavi kak zmeden, zaspan in neosredotočen — celo
naiven — vprašaj.
Jutranja besedila bivajo v neki posebni sferi; v sferi,
ki ji vlada umetnost uživanja v lastnem telesu.
Raznovrstni elementi teh besedil se sicer pretvarjajo,
da drug drugega sprašujejo: »Kako se čutiš, ko se čutiš?«
Ampak v resnici jim je v tistem stanju, v katerem se
nahajajo, zares mar samo zase. »Tako se čutim, ko se
čutim,« ponavljajo vsak zase v svojih odsotnih mislih,
ko se spajajo, opajajo, oplajajo, naslajajo. Nekakšna
paradoksalna potrditev neodvisnosti leži v njihovi
sposobnosti vdajati se nekemu drugemu telesu, stavku,
segmentu, odstavku. Preko tega telesa se pripoved
elementov skrči na kratke in robustne misli o lastni
integriteti: »Tako se čutim; to sem. To sem jaz in tako
sem jaz.«
Takšen brezpogojni metafikcijski seks je po vseh
definicijah ljubezen. Nič drugega ne more biti. Na
sebi nosi tako odkritosrčno prejemanje in podarjanje
(mogoče celo razdajanje), kot tudi demokratično
raztelešenje in izkoriščanje. Ne postavlja vprašanj,
hkrati pa ne jemlje vseh svojih linij odnosov kot povsem
samoumevnih.

To je narcisoidno pisanje, drži, toda ta narcisoidnost
je nesebična in če gremo dalje, vidimo, da je
toliko kot je nesebična, tudi neosredotočena. Prav
ta neosredotočenost pa potem dopušča razpoke v
strukturah naših ljubezni do sebe, skozi katere potem
kapljajo
in se izlivajo
presežki samoljubljenja še na druge odstavke, na druga
telesa, na praznino belih papirjev in pod bele rjuhe,
ki prekrivajo potna jutranja telesa združena v spolnem
aktu.

29

gašper
torkar

Ostanki Pariza
za Terezo v Parizu, avgust 2011
Zbudil sem se v ostanke včerajšnega Pariza.
V prazni sobi v tretjem nadstropju nasproti opečnatega zida,
v drobtinah prejšne noči. Ne morem se več pretvarjati,
da me ni strah. Sprehajam se po dežju in poskušam
odmisliti dež, poskušam premagati dež v miselnih igrah.
Potovati sam mi je omogočilo spoznati tebe in druge,
toda zdaj sem izgubljen v dolgčasu in potovalni osamljenosti.

Atlantida

30

Poletni solipsizem
Napiši svoje ime nazaj in upaj, da te bo
kaj spremenilo. Našo ulico so deset let
prekopavali glasni stroji. Zdaj so v tišini
samo še hiše, psi in mački. Ljudje
ostanejo v zavetišču, ki si ga ne delijo
samo takrat, ko postane prevroče,
ampak je tudi shramba misli in dejanj.
Resničnost prepoznam po izgovoru
na slab spomin. Poletje zato ne obstaja
in vsi vaši mediteranci nimajo imen.
Poletje se začne, ko ga pogrešamo, in izgine,
ko zares pride. Napiši ime svojega ljubimca
nazaj in upaj, da se bo kaj spremenilo.
Mogoče se spet srečava v Kanadi,
mogoče v kakšni vasici na severu Japonske
ali pa v Almere blizu Amsterdama,
kjer bom do šestega avgusta brez občutka krivde.

Vase sem zmetal vso magijo, ki sva jo imela,
in ti si me varoval, se smejal moji otročjosti;
priznam, med žarenjem sten in v premetavanju
po svoji postelji sem imel spet osem let,
svoj obraz sem zaril med belino blazine in odeje,
dolgo gledal vzorce na steni, potem sem si
prižgal film in se režal, jedel sladkor.
Ti si ves čas ležal, se mi smejal in si z nekom
nenehno izmenjeval sporočila po telefonu.
Začelo je popuščati, ampak še vedno
sem se tresel. Gorel sem kot svečka, okušal
zračne valove, ko si ves zaskrbljen vstal:
»fuck this shit« in odšel v kopalnico
s telefonom ob obrazu. Usedel sem se na tla,
objel kolena in opazoval sobo, ki se je valjala
v ponošenih oblekah, knjigah in zvezkih,
razpršenih po tleh, tvoje prazne škatlice tobaka
in tvoja nerazumljiva govorica, ki je naraščala
in se odbijala ob keramiko zaprte kopalnice,
tvoj glas, ki se je tako razločno začel drobiti,
kot da so ljudje okoli tebe umirali. Poražen si,
ker ti ni vseeno, in jaz sem sam na dnu sobe,
do vrha napolnjene s skrbjo, v neredu,
ki so ga moje budne sanje pustile za sabo,
skupaj s tvojim jokom, ki pronica skozi stene.
Oba sva otroka, ki hočeta z jastnostjo čutila
vključiti in sprejeti v zavest tisto, kar sledi
dotiku, sluhu, vse podrobnosti sveta,
ki naju tiho udarjajo skozi neprespane noči.

Najbljižje si bila, ko si odhajala: sinoči, ko sem se boril
za to, kar si moja osebnost še lahko privošči,
in se pogovarjal s francoskimi pol-geji,
s črncem Bobbyjem, ki je zares bil gej
in ki si ni upal sam potovati po Evropi,
s hipsterji, ki so se selili na drug konec mesta
proti še zadnji nadrealistični zabavi, z motoristkami,
ki so bile tetovirane z narobe razumljenimi simboli,
tik pred izhodom, tik pred odhodom, dokler nas nisem našel
in smo stali v krogu na toplem poletnem dežju
in si podajali melanholijo, marihuano in čas.
Ko sva našla, ko nas je vseh pet našlo.
Ko sem našel ključ do Pariza med nočjo in jutrom.
Vedela si, kaj delaš: sezula si se sredi ulice in hodila bosa po lužah,
radodarna si bila z življenjem in v tvojih očeh
ni bilo nesmiselne begavosti ali nepotrpežljivosti.
Začela si se ponavljati, da hočeš spat, ampak nam vseeno sledila
in se hkrati pretvarjala, da imaš izbiro.
Potem smo se vsi sprehodili po mokrih ulicah
s svojo jezno domišljijo uprto v naš mali jaz.
Pustili smo se nategniti taksistu, samo da smo te lahko gledali,
kako skozi drveče deževno okno občuduješ bele mestne luči.
Johnnyja Casha si kovala v zvezde in Johnny Cash je zdaj v zvezdah.
Uspelo te nam je zvleči dol z zadnjega metroja,
ki bi te odpeljal do postelje, in vse do majhnega praznega bara,
v katerem smo odkrili skrivna vrata,
ki so se odpirala v svet, ki nas ponoči nikoli ne izključuje.
Ali nam je res uspel samo spomin na bližino? Na koncu noči,
ko se angeli vrnejo v razpršenost, brez sledov in vonja,
ko smo še vedno tako blizu minule noči, napolnjene z ljudmi,
v jutru, ki mu sledi, v jutru brez njih, brez angelov ali ljudi.

31

V jutru mi zmankuje kondicije in izgubljam lepoto pridobljeno
v nizozemskih nočeh. V jutru ne morem več tekmovati
s Francozi v ljubezni. Kje si, v tem jutru, ko mi ni več do potovanja
in nočem iz svoje majhne začasne sobe, ko hočem iti domov.
Ker vem, da si v Parizu, in ne vem, kje v Parizu, in zato nočem več ostati.
Ker vem, da Pariza ni več niti za pest in bo jutri to mesto za eno telo lažje.

KARLO
HMELJAK

Pesem za M.
Od tebe bi se moral posloviti kot od nekoga, ki sem ga
imel celo življenje namesto srca. Razmišljam o ulicah,
Ko je čezse spolzel,
mi je tekel po rokah,
po trupu in vanj.
Gledal sem polne
struge in ga ustavljal
pred usti jezikzjezikom
nanj se je odzvalo bitje
srca v meni je oživljal
in to tresoče bitje in
gladina neko oživljanje
kot udarjanje kot sunki
in jaz sem ga samo slišal
teči in premražen gledal
struge ledeneti.

po katerih boš hodil v mesecih, ki so še zelo oddaljeni
od moje trenutne samote, in jokam od sreče zaradi vseh dni,
ko boš na pol zadet, na pol bog, z utrujenimi očmi,
s toplim šalom in rokavicami, odganjal svojo trmasto srečo.

32

Vidim, kje vse boš hodil, opazoval, mogoče tudi srečal
moj izgubljeni odtenek v steklenih odsevih mestnih središč.
Upam, da boš takrat tudi ti kdaj pomislil name.
Naj bo tvoja hoja odločna, naj bo tvoj vid pravičen.
In če se znajdeš sredi zime in bo sneg že poteptan
s preteklostmi drugih, bodi brez skrbi, zaupaj vase

Če sem bil dovolj mrzel,
sem ga lahko ohranil.

in pozorno opazuj, ker tvoje strmenje bo odgovor in
odgovarjal boš ravno na te besede, ki ti jih zdaj pišem.
Pot
za J. P.
Seveda pot pomaga s svojo obljubo,
da boš srečal neko podrobnost,
neko misel, ki je prej nisi poznal,
jo držal v dlani ali pustil, da ti prosto
pluje po glavi in se dotika vseh spominov
in jih povezuje na neznan način,
ki te dela nemirnega in nestrpnega:
da je bilo vedno nekaj, kar si spregledal,
neka neozaveščena očitnost, neka resnica,
ki si jo pozabil, medtem ko si jo iskal.

33

mitja
drab

Tangram
Spet ležim v najini skupni sobi in mi je dolgčas.
V tej hiši, kjer me brez izjeme vsakič nekaj napolni
z obžalovanjem. Boksarska vreča v kotu se rahlo maje in
štejem nihaje njene sence na steni. Jedli smo dobro kosilo,
vsi poleg mene so vegetarijanci. Posebej zame so kupili
pivo, na ta način mi kažejo, da poznajo pesniško življenje.
Prisrčno je, mala se zgraža nad mojimi mastnimi lasmi
in jaz stresam vice, da sam ne vem, od kje. Brat, ki mu
še vedno ne bi dal več od petnajst let, je nocoj spal
v šotoru na trati pred hišo. Postati hoče vojak, navaditi
se mora na te stvari. Hvaležen sem mu za ponujeno samoto.
Na podstrešju sem v zaprašeni škatli našel tangram

Abraham

34

S hitrim korakom, vlaga
v zraku. V žepu raztresena škatla
vžigalic. Malo bombonjero,

Carver
Leživa na postelji in berem ji iz Zbranih del.
Ne razume vseh besed moje polomljenje angleščine,
ampak vseeno posluša do konca. Potem mi pogleda
v oči in pripomni, da sploh niso tako temne.
Ampak kot maroni, se zasmeji. Reče, da si že
dolgo želi, da bi jih skupaj jedla. Kmalu bo jesen,
lahko jih bova, ji odvrnem. Iz kopalnice se vrne v
majici,
ki ji sega skoraj do kolen. Prepogne se, ker nekaj išče,
dovolj, da ujamem bledi polovički. Pridi, mi reče.
Nekaj časa še vztrajam za mizo in poslušam brnenje
poštnega mopeda, ki prihaja z ulice. Potem
zaprem balkon in se tudi sam slečem.

ki sem jo kupil za tvojo mamo,
sem dal na balkon, da se ne bi stopila:
kaloriferju se je zmešalo in sporadično
se vklaplja in izklaplja. Sedel sem na školjko,
se nagnil naprej, pljunil slino, pomešano
z gnojem, odprl pipo in opazoval, kako voda
počasi odnaša rumeni sluz. Kitara v kotu
je iz dneva v dan bolj razglašena. Kupi
umazanih oblačil so se začeli mešati
s čistimi. Na mednarodni dan
preprečevanja samomorov. Verjetno
sem danes v oči pogledal živemu
mrliču, ti rečem, ko mi odpreš vrata.
Saj vsi počasi umiramo, si rekla in
me močno stisnila k sebi.

in pred spanjem urejal kose črne plastike v nemogoče
vzorce. Pred leti sem se rad videl na tleh velike sobe,
obkrožen z listi polnimi matematičnih formul
in izrekov. Prepričan sem bil, da bom postal profesor
znanosti, ne učenec ljubezni. Vožnja po cesti,
ki bi jo lahko prevozil z zaprtimi očmi, je vedno dovolj,
da pozabim na te vikende, ki se podirajo kot domine
in se nikakor nočejo sešteti v en sam dan, poln sonca.
Žalost je kot denar; najlepša je, ko je samo naša.
V drugih ljudeh jo je naporno gledati.

35

Oprosti Charlie

s flašo teranovega likerja

Na konjskih dirkah še nisem bil
v življenju. Hoje po temnem
gozdu sem se začel
bati šele v poznejših letih.

smo šli mimo tihih hiš in vrtov.
ni se nam ljubilo govoriti,
ali pa je bila kriva voda,
ki je nevarno šumela pod jezom.
sedeli smo, pili in napenjali vratove.
tam nad obvoznico, proti morju,
par utripajočih luči.
jasno:
od tu ni preprostega odhoda.

Teža odločitev
visi nad tvojo
lepo svetlolaso glavo.
Boš šla levo ali naravnost?

36

rok
korošec

V kopalnici je zobna ščetka,
ki se naslanja na mojo.
Mislim, da ni tvoja.

66.1961

Po urah tišine
Petru

Zaradi potrebe po neki odločitvi sem se odrekel zvokom,
Čeprav sem pričakoval, da mi ne bodo odmerili niti tistega, kar mi pripada.
Vedel sem se skrivnostno, pripovedoval o močnem deževju
In deljenju elementov, kakor da so marcipanove tablice.
Igraje smo zavzeli strateška mesta na grebenih spečih velikanov
In od tam opazovali, kako so iz naših trebuhov
Poganjale samote, kako so se v nebu izgubljali premiki,
Kako je telesno izginjalo v disperzijo valujočega.

Po urah tišine sta se sami od sebe
prevrnili knjigi na polici. Kar tako, brez opozorila.
Toliko, da sem sumničavo prižgal luč.
Pomaranče na mizi razporejam v šamanske vzorce,
ki napovedujejo nočno vreme.
Moja soba je na dveh koncih odprta piščal,
na katero igrajo kubiki
postanega ljubljanskega zraka.
Končujem tvoje knjige.
Krčim tvoje življenje v dvajset let, v deset knjig.
To je torej ta obljubljena dežela.
Samota grize huje kot stekel pes.
write the poem of your life,
napiše kolega v chat.
Dvomim, da je to mogoče.
Ne pozabi – drug teden pivo.
Upam, da boš našel čas.

Nameščen sem bil sem, k tej lačni rejniški družini
Iz kamna, iz posnete krvi, tih in šepav zalezovalec ostankov.
Nihaj kolebnice na ulici, kjer sem zastiral poglede, da
Jih ne bi razrezala polkna. Preval zavesti same vase
Okrog spominov in terjatev noči.
Objemam vse zidove hkrati, omet odpada, roka mi odpade
In se razleti v trpke kose apna.
Dežja pa od nikoder, reče, ko iz pločevinaste posode
šteje kovance. Dolgo nisem kadil, če sploh kdaj,
ampak zdaj moram prižgati eno. Nocoj je na sporedu slepota
v soseski, zato bom v izdolbenih gumbih na suknjiču
tihotapil sesirjen slad. Lahko bom izkoriščal kanale gibanja
v površni svetlobi. Inšpektor iz kota, kamor
se več ne obračam, je pa tako ali tako pozabil name (še prej sem jaz nanj).
Takrat je okus bil še moj, še zrel in živ med zobmi.
In so srečanja bila kakor domine, ki po padcu spremenijo smer;
Nagajive cigančice, ki zajemajo roso iz žepov jutra in
Si jo z rokami nosijo čez obraz, od koder jim prah v kapljah
Spira dušo s prsi. Plast za plastjo se odpirajo

37

38

Luske grehov, zaradi katerih cvetijo želje iz zaslonke časa.

68.09

Veš za paro, ki se zvije iz kropa, zatem ko ga zlijejo čez ohlajeno
Prašičje truplo in krop dalje kaplja z mize, iz gobca
In topi postaran sneg (koliko ga ni stopila kri)? –
Patetično morbiden postajaš –
Kaj vem, že morda, ampak ista para zgane nekaj novega,
Drugo asociacijo, če hočeš, kakor da bi pognala
Zarjavel parni stroj, ki ga že stoletja uporabljajo
kot čajno mizo, nato pa se naenkrat strese in zakašlja.

Danes prvič me je poezija uspavala –
To, da je bila moja lastna, je še najmanj presenetljivo.
Poslušal sem posnetek nedavno napisane in
V nekaj zadnjih verzih zlezel v površinski spanec,
Med okusom kave v ustih in odštevanjem mučnih trenutkov
Do začetka pogrebnega sprevoda. V pišu zmedene stvarnosti
So misli izstreljale podtaknjena jajca v vse dimenzije
Tudi prek mosta, ki izginja za naježenim drevjem
In so ga še včeraj nategovali med ustnicama,
Pod katerima se dolbi dimenzija lakomnosti po
Vprašanju, znotraj katerega so skriti vsi odgovori,
Njihov domet ni dolg, ne, ni to – temveč je pomembneje,
Da se iz izstrelkov v zraku valijo transferji
Kategorij, o katerih prej nisi imel pojma, da kot
Roj čebel zbadajo tvojo dušo od znotraj.
In ne boli, kakor bi bolelo, če bi večerjal brstiče osata
– bolj je podobno gnevu naperjenem proti
Razdaljam med nebom in vsemi besedami zanj.
Izognil sem se krdelom pajacov, ker si me pravočasno
Zgrabil za rokav in odvlekel v prvi vhod,
Kjer sva se valjala kar tam pod oboki na zvokih
Odklepanja vrat nekoč in naju je povozila konjska
Vprega, fantič je obstal pred kupom najine golote
In pločevinast obroč, ki ga je kotalil po dvorišču,
je pobegnil na pločnik in se od tam
zataknil spominu med zobe.
Prah si naju je otresel s hlač, sedla sva na rob pomola,
Z nogami sva ribnik dvigala nad horizont
In srebala redek zrak iz poroznih skodelic tujosti.
V šali si zajel bolečino iz vode in mi jo vlil za ovratnik.
Moj suknjič je bil žameten in rjav – lepo se
Mi je prilegal, sam si mi to rekel. Ti si imel obute
Dolge nogavice in kazal kolena. Skozi tanko srajco
Je prosevala surovost, deška predrznost, jeza in
Očetova smrt. Kadil si ga s cigareto in
Ga zapiral v rebrasto kletko, ker si se bal, da te
Bo znova zapustil.
Brcal si ga vso pot po prašni cesti in scal na
Kolo, ki je pustilo odtis na nebu – podaril ti ga je,
Ker sta nekoč rastla iz istega odtenka zavesti.
Odhajam, veš? Odhajam, ker odhajaš ti.
Vsak-sebi se oddaljujeva sočasno, ne da bi to posebej
Načrtovala. Iz ulic izginjajo kopije korakov,

Ob tem pomislim na nekaj dni iz otroštva;
Kot ko smo se na poti s sejma ustavili pri mlinu,
Kjer reka zavije v len levi zavoj, preden za omaro
Izgine v odprtino v parketu. Kolesa smo pustili v
Travi in ležerno legli na nabrežje. Ti si prvi slekel
Srajco in hlače, stopil pred nas ves tak kot bolan, suh in
Bled otrok, se prijel za jajca in stekel med tokove.
Ostali smo se režali. Nekdo je rekel, da se mu voda zdi
Prehladna. Nihče ni šel za tabo. Pravzaprav smo
Kmalu za tem odšli. Tvoje frnikole in žebljičke smo pustili tam.
Tudi kolo smo pustili rjaveti v travi. Odgovorno sem
sprejel to odločitev. Ne nazadnje je bila moja – hočem reči,
da mi je nihče ni vsilil, niti je nisem nikjer prebral, temveč
je padla name kot ogromna roka, ki te pobere s tal in
prestavi v variacijo na tvojo pesem.

39

40

Platno se trga na robovih, ker ga nateguje odpadla
Svetloba, in kompozicija gibanja po lastni
Postavi zavrača vse domnevne težnje po
Izkoriščanju prostora. Jesensko listje
Ne gnije na tleh, mrak daje slutiti, da se ne bo umaknil
Noči, neonski napis ne utripa po zapisu pi-ja,
Temveč ga je veter objel v ritem mirovanja.
Mesto je subtrakcija poverb vsega videnega naenkrat,
Kot če bi simultano predvajal vse zvoke in bi
Ustvaril univerzum hrupov, ki se med sabo
Izničujejo v tišino ali nekaj več, morda samoto.
Znan mi je koncept izkoriščanja kaosa za vzpostavljanje
Reda med stvarmi. Imenovali smo že namestnike
Luči in določenih naravnih pojavov, ki spadajo zraven,
Tudi za rojstvo najbrž obstaja alternativa.
Sonce se bo spustilo dovolj nizko, da ne
Bo seglo čez vrste stavb in bodo pločniki
Zamrznjeni v nenehni senci smrdeli po
Vlagi smrti. Melanholijo določa vektor,
V katerega smeri sipljem oporoko v studenec.
Okrog nas lebdijo baloni, polni tujcem odvzetih
Poročil o nihanju stvarnosti. Čete norcev
Korakajo proti dvoru, jemljejo, kar so
Za sabo pustili spregledani utrinki idej.
Iz objemov pesmi se izvijajo prikazni in se jim pridružujejo.
Obema je bilo jasno, da ne boš
Vračal odprtih spektrov, samo zato, ker se
Zavedaš, da so secirali tvoj govor o drugih tradicijah.
Bilo bi neumno in s tem bi jim priznal,
Da si se nekoč že spogledoval z drugimi
Interpretacijami zavesti, kot je tista vrezana
Na notranji strani straniščnih vrat.

63.1
nocoj se je mehur prekril s svetlečo milnico
bilo je kakor bi s pogledom pospremil dlan v ugasel signal
bližine in podložil blazino zastrti igri preden
obnemogla razblini hrup
seznam je noč pozabila v tujčevem žepu
oh oh
iz hriba poganja meglen sijaj dotikov
ni tujec če se nad njim lomijo iste misli
in se pod njim izteka kozarec potoka v
zamolkel lijak podzemlja
pobelili so stene za to priložnost
in čez okna obesili svetlikajoče se slapove
ki tečejo še ponoči ko ni več nikogar na trgu
slike molčijo ker so izgubile glas
kislina je razžrla krhka opna
zajame pod nogami odprti zvon
besedo v prihajanju iz vžigov
jemljemo nasvete za izkrivljene duše
ki so pomazale steno z mnenji in
ugašanjem cigaret
in jim ponujam možnost ko mislim da
sem možnost sam ali ljubimec ali oče
dviga se zemlja iz sladkornih zrn
v viharju začetkov
tudi pločevinasta konzerva je bila že zaklad
si vedel da je nebo pred požarom rjavo in ne
sivo kot navadno mislijo tisti ki še niso zgoreli

41

frank
o’hara

42

Reka
Številni dnevi so šli mimo in kasneje njihova leta,
ko nisem razmišljal o ničemer, razen o njeni tèmi,
kako drsi kakor most proti nebu.
Dan za dnem sem si sanjavo želel njeno melanholijo,
njena iskanja, njena mehka nabrežja so me zajela
in njen poljub je po mojem iztegnjenem vratu
mrmral kot rana. Moje celo življenje
je postalo vdih njenih zaraščenih razmišljanj
in včasih, v sončni svetlobi, bi moje oči,
obdane z vodo, bežno uzrle pot
do vélikega morja. Kajti tja me je odnašalo.
Potem bi moje okrepljene roke za trenutek
zaječale v listnati greben zraka
kot pena valov in strela, nagla kot bolečina,
bi šla skozi mene na svoji poti proti gozdu
in pogreznil bi se nazaj v isto brutalno nežnost,
ki me je preganjala, ki me je imela za sužnja
v svojih tekočih razdaljah oči, in nekega dne,
kljub ihtenju v želji po mojih dotikih, bi me zapustila,
trenutek neskončno slanega zraka! kot signal
utripajoče sonce! na odprti rani sveta.

Dve variaciji
Nenadoma se pojavi tisto telo: v mojem dimu,
medtem ko nekdo na veliko opisuje Grčijo,
tista slavna monotona izjava se zdi bela
ob nateznem malodušju življenja
in zdim se intimen s tistim, česar se zgolj dotikam.
1
Ne bom se soočil s stvarmi,
ker nisem začetnik,
niti zaspal ob srcu,
ki ne opeče volkove stran,
lov in vrlina ob ognjišču.
In veš, da če zaplavam v nebo,
bo težko kot valovi.

2
Vesel sem, da je kamen težek
in da se počuti čisto v redu v mojem srcu
kot oko v lončku zemlje.
Napišimo dolga pisma o vélikih temah,
ribjih sendvičih, jajčnih sendvičih in siru;
ali o potovanju v Mehiko, Italijo in Avstralijo.
Jem veliko, da ne bom pijan, in potem
pijem veliko, da bom vznemirjen,
in potem sem odšel stran, ne vem, kam
ali s kom, in ne morem se spomniti stran od koga,
ampak zdaj sem nazaj s svojo papirnato vrečo
in naslednjič moj obraz ne bo šel z mano.

Majakovski
1
Moje srce je čisto iz sebe!
Stojim v kadi
in jokam. Mama, mama,
kdo sem jaz? Če bi on
le prišel nazaj
in me poljubil na obraz,
njegovi hrapavi lasje podrgnili
moje čelo — utripa!

Ne morem ugajati, ne morem očarati ali zmagati,
kakšen pesnik!
in čista voda je polna
krvavih udarcev na svoji glavi.
Objel sem oblak,
ampak ko sem poletel,
je začel deževati.
3
Kako smešno! na mojih prsih je kri
o ja, prenašal sem opeke
kako smešen kraj za to, da se zlomiš!
in zdaj dežuje na drevo
ko stopim ven na okensko polico
so železniške proge pod mano dimnate in
lesketajoče se s strastjo za tek
poženem se na listje, zeleno kot morje
4
Zdaj tiho čakam, da se
katastrofa moje osebnosti
zdi ponovno lepa
in zanimiva in moderna.

potem lahko dam obleke nase
verjetno in se sprehodim po ulicah.

Pokrajina je siva in
rjava in bela v drevju,
sneg in nebo smeha
vedno pojemajoča, manj smešna,
ne samo temnejša, ne samo siva.

2
Ljubim te. Ljubim te,
ampak se vračam k svojim verzom
in moje srce se zapira

Morda je najhladnejši dan v
letu, kaj si on misli o
tem? Hočem reči, kaj si jaz? In če si,
sem mogoče tisti pravi jaz spet.

kot pest.
Besede! bodite
bolne kot jaz, omedlite,
zavrtite nazaj svoje oči, tolmune
in strmel bom dol
na svojo ranjeno lepoto,
ki je v najboljšem primeru zgolj talent
za poezijo.
Prevedel Gašper Torkar

43

ana
risE
when i stop stopping
when there isn’t even time to start anything
when things just happen

44

his hands gripping the air front
fingers tight to the waist pulls
and grabs her toward him
swelling their swinging bodies
he’ll never get close to how she feels
or even know about
when she saw those tamed impalas and live lions in
serengeti
or for what matters any other events in times passed
swollen bodies part after moist body parts
the small end points like velvet snow moss carts
the tritest of them all catering a flabby, flaccid,
floppily, dissed coloured blue-headed dairy slinger
smelling like burnt grass
not omitting the vomiting granular rotten pasteurized
glass yogurt co-blamed tasteless to bare
nothing compared to a bright bird landing on a branch
amidst the giant bush-like trees
more like a coward airing its time on again
or repeat the formula
from time to time
three times for time’s hence and then
get it on

OUTSIDE

all possible words
all possible exchange is a possible cheat

stupid deprived of privacy
the deep rise in oddnesses left unwatched unmanned
amended

guiding my fingers as they connect to the brain i whisper,
i whisper them while some guy whistles outside. then
comes the plane, again breaking the sky as imagined
by this random object that is sound, it lasts for a while.
wants to crucify the skies, but the church is so near
hanging the bells on with john paul second on a banner
outside. some bytes of radio waves activate your cells.
and the guy still whistles. there’s a numbing sound of
traffic on the road. and there it is, the plane breaking
the sky as imagined …

SAY GOOD-BY YESTERDAY

SUCCESS FOOL

yes they say
yesterday was a good buy
they say walking by the street
welcoming the heat
»we too are here« and shylydrink
while spilling their dna

how would i speak to you. after now. how would my
voice sound in zero gravity. what would you hear if i
spoke of what isn’t meant to be spoken out loud.

mathematical layers on sheets of electronic paper
pixels of open sourced contents
read by see-through eyes
DO YOU

SWOLLEN

READ BY SEE-THROUGH EYES

then comes a boomerang
the dancer’s row roams the land
meets a man boy whatever
comes pre-handed to end
sometimes surprises beyond deception’s stand
sometimes among friends
others alone
most moments with you
you stop to write no wrong doing
no thing to have to do nothing at all
to become read on raw light
through the breach of another fall
to go on riding the eye of an eastern lion
young wave for long lost agriculture
and the sea’s the concrete saviour
so they sow sorrow so they say they said they’re sorry
so they go on writing those unknown stories
not just in time
just like the last time
like lost in lines heard of word rhyming with bird
caught at sunrise
a cat’s smile attacks the pride of the prey
and on the rooftop they pray while singing along with
the winged wind’s sighs
to come leave and drop a line for autumn rain
the leaves fall dry when clouds form high to wet the
soil the roots suck on and
shut all other senses

the ones who search to find the ones who search to
lose the ones who search to fine the ones who search
to choose the ones who use to be the ones who want
to take the ones who want to view the ones who find
mistakes in everything you do
you say hi to now
you think why and how come?
a shut shout enters
a shot shot at the noun
another single sentence

practice makes poor facts seem relevant. nothing’s
meant to be perfect. as you lay the pieces to complete
the puzzle you spot the found links of a made-up story.
every story contains its blanks. those missing memories
of plotted moments. ranking them zero to ten, then
forget and pretend nothing has ever happened. because
that’s how it’s meant to be when you’re not out there
looking to see.
the sky is what drives you most and you dream of
reaching high, but you speak of the same sun, make
me sweet then melt down. your taste fills my dazed
thoughts and every single day i have fought to believe
within or believing not. and some morning comes the
day when you screen away and make it more sound than
ever. your golden heart screams and through your eyes
swaets another fool’s stop.
i’m aware of the facts and excesses. have been wearing
them out. maybe tonight i could go flaunt on my ego
going in neverending masquerades. just haven’t yet
decided which mask to wear.

45

matjaž
zorec
Ideologizirajoč intermeco
nek odlomek

46

Bil je, je lik, poblaten in blateč, čemur zoperstavljati
se z uporom, idejčkastim trmoglavljenjem tja v neke
popevane tri pizde materne, je v sami strukturi ovrženo.
Obstoj kot nepotešen strah, skrajna občutljivost, tekoča
nervoza, vse podgonjeno neznosni zaljubljenosti,
statično, a neotipljivo in spolzko, necelovito.
Razvalina. Gespenst, ki blodi. Tu in zdaj? Prav tu, prav
zdaj. Raztreščen čez vladajoč diskurz. Ni iskanja, ne
odgovorov ne vprašanj. Oboji so del problema. Vse je
jasno. Ve se, govorica kraja je narejena, zlagana in
zgrešena, ne v nekih teoretiziranih, kot s tem je itak
tako in tako, nebo je modro, voda je mokra, življenje
eno navadno sranje itn., temveč s tem nakladanjem
sami sebi, verjetje v nek slab prav, praktična zabloda
v vseh svojih samooplajanjih. In ve se, kje je prava
resnica, dober prav, prav dober vsem paradoksalnim
inherencam navkljub, s paradoksalnimi inherencami
zapopadenimi, ne čistunsko kastriranimi v absurd. Tej
pa veleumi, ki jo živijo, ne verjamejo. Niti jim ni treba
verjeti. Morajo jo vedeti.
Ti misleci misli človekove, cehmojstri homo erektičnega
dejanja. Njihove reference so verjetnost, artikulirana
z gotovostjo, posebnost, sprevržena v svetost, kritika,
zdrkana v onanijo, apologija abstrahiranja. Njihovi
dokazi so nedvoumni. Njihovi junaki sofisti. Njihova

maksima izvirnost za vsako ceno. Njihov genij je kurac,
ki skuša pofukati samega sebe. Njihova lepota je
boleče očitna. Njihove napovedi so prerokbe. Njihova
zaveznica je romantika. Njihov ščit mistika. Spadajo v
razred čarodejev. Njihova resnica je dvojno zakodirana.
So kritiki religije. Praktičnost praktične prakse je
peskovnik njihove fatamorganične fenomenologije,
vedrca, s katerim si izmišljajo male falične potičke. Tu
in zdaj sta priveska hermenevtično ontoloških pičkanj.
Jaz … sem. Uau.
In drugi so, hrbtne strani, variacijska grimasa na istem
obličju. Ti ne marajo socialnih konvencij in hipokrizije
kot njihove biti. Nasilje povprečnega prava kvari genij.
Konvencionalne spodobnosti, grdobe grde, mlinski
kamen za človeka, pardon Človeka ali kar ČLOVEKA, Č
L O V E K A. Tistega, čigar kurac grize vse, in ne
obratno. Konvencije, lažnive lažnivke, ostudno lažejo,
grdo grdo blateč blestečo umetniškost vsem posebnim,
drugačnim, izvirnim, ustvarjalnim, genialnim, n e k on v e n c i o n a l n i m, lažejo drhali, žrtvam in še
bolj sebi. In to vedo. Vsakdan fukajo, fafajo, drkajo,
ližejo, ščegetajo, ščijejo, serjejo, prdijo, rigajo,
goltajo scanje in drek med vsem tem, po vsem kozlajo
in v deviškem obsojanju vsega naštetega živijo, kot da
tega ne počnejo. A kadar ne fukajo … takrat so zares
perverzni. Hipokriti konformistični. In morala, etika,
ta njena zverižena ketna. Ta sprenevedanjska krona
na mandatarskih plešah, preobičajnostne kardinalske

buče, sprevračanja, spreminjanja, spreganja naravnih
zakonov v prid popolnoma zgrešenim, nesmiselnim,
nelogičnim, nepoštenim, neprištevnim, nenaravnim
danostim človeka kot unikatnega naravnega bitja. Svet
je narejen tako in tako. Zakoni narave so nedvoumni.
Nasprotovanje nespornim pravilom vesolja je največja
kršitev proti vesolju, naravi in človeku. Vam že
pokažemo, povprečneži, ki vsake toliko prižgete za naš
planet kataklizmično plastično svečko na grobu umrlega!
Glejte zdaj, kako se zadavi očeta, pofuka mamo, ima z
njo velesrečno in velesrčno družino, ki jo, z mamoženo
vred, zakolješ in jo, z mrtvostarim vred, pofukaš, potem
ko v nebrzdani slasti in strasti goltaš posmrtne fekalije,
vsa postživljenjska posiljena trupla skupaj sežgeš,
nazadnje pa pogasiš ogenj z najsilnejšim brizgom
sperme vseh časov, saj na vse to kajpak z neustavljivo
naslado prek vseh meja preobjestno drkaš oz. to počneš
s kostmi že umrlih babic, dedkov, stricev, tet, bratcev,
sestric, snifajoč njihov pepel. Potem zoglenele ostanke
požreš in jih skozlaš in se nanje poserješ in spet požreš
in izserješ in v roki mečkaš z genitalno sluzjo zasmoljeno
packo, nedonošenčka, ki si ga pred onanijsko mrtvo
orgijo iztrgal iz pičke trinajstletne hčerke s solzico v
levem očesu pojoč An die Freude.
V oklepaju odpustek tistim, ki so v svetu, življenju,
človeku videli en velik nesporazum. Nedosegljivo željo.
Popolno zgrešenost teorije, prakse in sinteze. Obstaja
neizprosna razsežnost te resnice. A le v obzorju njihove
kritike.
Še so. Poeti brezbrižne relativnosti. Zajebantske
objestnosti, goltanja življenja, hladne distance.
Apologeti lastnega vulgarnega individuuma, travestitorji
duha sperme, s katero so spočeti. Frajerji. Fukajo
ženske, moške, izdolbljena in s smetano polnjena
jabolka, ližejo pičke, njihovi kolegi serjejo kurbam
v bideje, pljuvajo po spomenikih, ščijejo na vhode
katedral, kozlajo v čorbo za brezdomce, grizejo
ščegetavčke kurtizan, goltajo izsrane cente. Raztrgani
prežvekujejo biftek in lososa. Boli jih kurac. Uau.
So brez vez. Brezvezni. Padalci novega vala nove
romantike. Umetniki, to vedo, prepričani so v to. Ni bilo
vedno tako in gotovo jih kdaj kje na samem, v kakšni
senci kakšnega kota po rutiniranem, pretežno jalovem
izlivu sebi v čast, uščipne črviček dvoma. O, črv, ta rezka
batina, jih je tolikokrat krvavo nasajala od zadaj … Ni

ga težko pregnati, saj so najsodobnejša stvar, glavni na
vasi, nedosežni frajerji. Namesto diamant pišejo pička
in namesto sistema čečkajo aforizme.
So samoumevni geniji, pesniki, apokaliptični preroki.
Njihove napovedi so strašne. Vse gre v kurac. Vse
bo uničeno. Vsi bomo pocrkali. Rdeča zora brusi srp,
Evropa, EVROPA bo umrla v ekstazi smrti, civilizacija
je sfalirana, le še petardo ji je treba stlačiti v rit, da
se dokončno razčefuka. Sistem je v pizdi. Sistem je
jalov. Sistem nima prihodnosti. Sistem, sociala, družba,
civilizacija, kultura, kar smo naredili in izgovorili. Trhla
baraka iz prevarantskih kart je ta naš človeški, vzhodni,
zahodni, severni, južni, semitski, arijski, antisemitski,
antiarijski, poševnooki navzgor, poševnooki navzdol,
črn, bel, rumen, rdeč, rjav, roza, mavričast, oseben,
neoseben, posplošen, poseben, ravnodušen, kavzalen,
eksotičen, filistrski, naturalni, avričen, brezspolen,
faličen, vaginalen, pičkast, kurčev človeški svet,
treba je izmakniti le eno, kjerkoli, in pof, šmrt, frf,
zašelest nas ni več. Ta naša organizacija, nič, ničevost,
ničnost, poden. Treba je do prahu pretresti temelje,
prevrednotiti vrednote, prevetriti paradigmatizirano
zatohlost, zrušiti ničvredno Zlo, Krščanstvo, Cerkev,
Evropo, Bankirje, Korporacije, treba je začeti na Novo.
Novo vesolje, Nov svet, Svet, Nov človek, Človek. Nič
več homo homini lupus, zdaj se deremo človek človeku
– človek. V njih je ta evangelijski čas.
Ali se delati, da nas to nič ne briga. Kaj pa je meni do tega.
Kaj pa meni to pomeni. Kaj imam pa jaz od tega. Kaj me
boli kurac. Jaz sem človek, slišite, poznate to svobodno,
avtozajebavano reč. Nikomur nisem nič dolžan. Meni to
ne pomeni ničesar. Nič nimam od tega. Ne brigam se za
vesolje, vesoljnost, pravilno, pravila, moralo. Jaz v tem
ne vidim smisla. Kjerkoli sem, storim, kar je treba, da
imam le lahko svoj mir. Vratove bi rezal za ta svoj mir,
ravnodušnost, nedejavno vero v nič. Nikomur v napoto
in v svojem kotu pod svobodnim soncem. In če bi mi
na nasprotni strani dali v roke bajonet, bi klal za njih.
Brez kančka vesti lahko prestopam čez trupla, naj bo
po vodi hropeča crkovina z raztrganim želodcem tujec,
ki ga prvič vidim, ali moj brat. Vseeno. Ni je vrednote,
ki bi ji bil zapisan. Ni me na tem svetu slepil. In tudi
če nisem nič drugega, raje slepim sam sebe. Vsaj vem,
pri čem sem, kdo koga fuka, in sanjam, tem navzen
obrnjenim sanjam, s prizanesljivim nasmeškom pravim

47

48

sanje. Raztrgan, klavrn, pritlehen, vulgaren, neokusen,
nizkoten, podel, nepotreben, odvečen. A samosvoj.
Nikomur ne dolgujem ničesar.
Jasno. Se razume. Kajpak. Itak. Je tako. Ni druge.
Človek človeku – želva.
Zdaj je sicer lahko reči posameznemu individuumu, kar
pravi že Aristoteles: rodila sta te tvoja mati in tvoj oče,
da je torej združitev dveh ljudi, torej generični akt ljudi
v tebi proizvedel človeka. Vidiš, da človek tudi fizično
dolguje svoje bivanje človeku. Pred očmi moraš torej
imeti ne le eno plat, neskončni progres, po katerem
sprašuješ še naprej; kdo je rodil mojega očeta, kdo
njegovega deda itn. Trdno se moraš držati tudi krožnega
gibanja, ki je čutno nazorno v tistem procesu, po
katerem človek v plojenju ponavlja samega sebe, [po
katerem] torej človek ostaja subjekt. Toda odgovoril
boš: priznam ti tvoje krožno gibanje, a ti mi poznaj
progres, ki me žene čedalje bolj daleč, dokler te ne
vprašam, kdo je ustvaril prvega človeka in naravo sploh?
Lahko ti samo odgovorim: tvoje vprašanje sámo je
produkt abstrakcije. Vprašaj se, kako prideš do tistega
vprašanja; vprašaj se, ali ne izhaja tvoje vprašanje s
stališča, na katerega ne morem odgovoriti, ker je
napačno? Vprašaj se, ali tisti progres kot tak eksistira za
umsko mišljenje? Če sprašuješ po stvarjenju narave in
človeka, potemtakem abstrahiraš od človeka in narave.
Postavljaš ju kot nebivajoča, in vendar hočeš, da ti ju
dokažem kot bivajoča. Zdaj ti porečem: opusti svojo
abstrakcijo in s tem opustiš tudi svoje vprašanje, če pa
hočeš vztrajati pri svoji abstrakciji, bodi dosleden, in če
si zamišljaš in naravo nebivajoče misleče, si zamišljaj
kot nebivajočega samega sebe, ki si vendar tudi človek
in narava. Ne zamišljaj si, ne sprašuj me, zakaj brž ko
si zamišljaš in sprašuješ, nima tvoja abstrakcija od bíti
narave in človeka nobenega smisla. Ali pa si tak egoist,
da postavljaš vse kot nič in sam hočeš biti?
Ostane razstavljenje, slavljenje poslednje nihilistične
solze, skrajna razgradnja, izsrkanje substance, izsušenje
pravljic v brezčasju oblik brez pomena, okrasju razlik
čez kolena.
Nekaj drugega, nekaj drugega. Kot da nekaj drugega
sploh lahko obstoji. Kot da nekaj drugega ni nekaj,
kar je a priori vtkano v tisto domnevno prvo. Kot
da je domnevno prvo lahko kaj drugega od nečesa
drugega. Kot da ni krik tisti, ki šele vpelje tišino. Pisati

in vzdihovati, opomenjati med trenutki. Do natanko
tegale hipa nekaj, in potem, hop, zdaj pa dovolj. Saj
je ravno ta trenutek tista točka, vz, predpostavljujoča
ves prejšnji tekst, kontekst, eks, torej ne more biti
nikakršen prelom, še lom ne, kvečjemu intencionalna
ideologija, slepa revolucija, šarlatanski beton,
zev zavajajoča konstrukcija. Kaj je potem obstoj,
kaj nepotešenost, kaj strah? Skrajna občutljivost,
neznosna zaljubljenost. Občutljivost je tako ali
tako na robu skrajnosti, zaljubljenost pa kot smisel
dajajoča še kako znosna. Torej nikakršna občutljivost,
nična zaljubljenost? Potrjujoči oksimoroni, logistični
paradoksi. Razvalina, krona veličastnega. Strah,
razblojena moč. Vpetost v polje strukture, na vnaprej
določeno njivo, determiniranosti falogoegocentričnega
subjekta, očetove kurbe. Kar se zgodi, če se sploh
lahko karkoli zgodi, ni nikoli premalo. Vedno je preveč.
Ponavljanje je cikel. Smrtna resnost je svitanje
farse. Niso važni odgovori, važna so prava vprašanja.
Vprašanja so maskiran odgovor. Komur je jasno vse,
mu ni jasno nič. Vsaka govorica je bistveno narejena.
Resnica se ne nahaja. Veleumi so verniki najslabše vrste.
Ničesar ne potrebujejo. Imajo preartikulirano pretvezo,
podtikovano protezo.
Ti, ti fantje. No, naj jim bo, tudi dekleta. Načeloma.
Pa pojdimo, lepo po vrsti, bržkone, bržčas, najbrž,
verjetno, menda zadnjič. Ni čisto neznano, da
je famozni intelekt zloščen odsev nečesa nemala
nasprotnega od racionalnega uma, razuma, poguma. In
tudi ni popolna skrivnost, da je poziv, prikaz, delo, kako
to nekaj nemala nasprotnega pravzaprav niti ni tako
zelo neizrekljivo, kot se zdi in se lahko, v pravem polju,
po pravi metodi, s pravim diskurzom, prav dobro in celo
odlično spoji z z razumom prežarčenim umom, da je
torej ta poziv, prikaz, to delo precej znatno in potratno
označeno z obskurnm, šarlatanskim, neresničnim,
prirejenim, zlorabljajočim, zlaganim, napačnim tako
namerno kot nenamerno. Imamo pa že raje, bomo
prijazni, duhovito pojmohitrskega čudaka kot smrtno
resnega govorca: Ni vam težko verjeti, da ničesar ni, da
ni smisla, da je vse arbitratno, groza vas je zapopasti
čisti brezbožni smisel, kjer med absolutno žvalečo
poljubnostjo ni ničesar arbitrarnega več … Ali pa vsak,
ki ima kakšno v bluzenju zakrknjeno pametovanje za
fuknit stran, klepeta o velikih in malih drugih, spolnosti

in nemški klasični filozofiji. Duh je gluh. Od muh do
rjuh. Ti policaji animaličnih dogem, kapitalisti lupus
eklektičnega razglabljanja. Njihove samozadostnosti
so gotovosti, artikulirane z verjetnostjo, občost,
sprevržena v zaničevanje, apologija, odfukana v
orgijo, kritika zapopadka. Njihove domneve dvoumne.
Njihovi statisti so sokratiki. Njihov epitaf je neomejeno
posnemanje. Njihov idiot je pička, ki skuša pogoltniti
svet. Njihova grdota je božajoče zakrita. Njihove
odpovedi so zgodovine. Njihov sovražnik je realizem.
Njihov meč empirija. Spadajo v razred znanstvenikov.
Njihova laž je enkratno enostavna. So apologeti
ateizma. Teoretičnost teoretične teorije je vrtiljak
njihove oazne refleksije, s katero interpretirajo velika
luknjičasta premikanja na mestu. Tam in takrat sta del
apokrifno nebistvenih kurcevanj. Mene … ni. Hm.
In drugi so, drugi drugih, drugih drugih drugi, drugi
drugih drugih drugi … Prsne, prve, naslovne strani,
hrbtne platnice, vsi psihotično simptomatični. Čutnosti,
zaznave, zavesti, sile, občosti, dojemi, zasebstva,
kave in cikorije. Duša govori in telo gnije. Vam že
pokažemo, samooklicani rušilci. Zamižite nekega dne
in se načudite, kako se vsako nasprotje, neizrečenost,
razpotje, izročenost usedlijo v svoje pravilo, kako se
spravi z očetom, spička z materjo, kako se preseli,
poroči, osamosvoji, kako se dela otroke, zanje skrbi,
vanje zaiskrijo isti vzorci, kako se postane suverena
enakovredna celica v demokratičnem tkivu, s službo,
krediti in nizkomaščobnim sirom v ohlajevani škatli,
neodvisen enakopraven atom v republikanski molekuli,
brez dela, zadolžitve in polsuhe salame v hladilniku.
Brez odpustkov, brez pozabe, brez pardona. Pravijo,
da sicer priznavajo pisavo, da pa se, ti mikroskopi in
teleskopi, zavedajo smrtnih rok, ki jo piše, in njenega
neizbežnega, sproti izgubljajočega se pomena. Ti
vidci videvajo radioaktivne praške supernov, kako v
pravljičnem ciklu časa izpisujejo njihove misterije
in mirakle, in njihovo sinhrono pihanje jih sproti
razprševa. Njihov prek vseh dioptrij izostren pogled vidi
onostranstvo na svojem nosu. Nevede najbolj negirajo
le sebe. Revčkom je tako dolgčas, da jim ne more
priti, če ne fukajo med špricanjem vseh telesnih sokov
v nasilnem multiposilstvu. Lačni fantje se ne morejo
nasititi, če ne goltajo svojih iztrebkov.

Groza se drami, srčne, dušne, dobro, tudi duševne muke
brezdelnega, mladega, alkoholičarskega. V tem času,
tem prostoru, kaj takega! Neverjetno, neresnično,
nemogoče. In nekakšno oksimoronizirajoče filozofiranje?
Nezaslišljivo! Sovražniki, protipostavljena afirmacija
vas izniči, besednjak resnice, izdajstvo te ohrani.
Nesrečna zavest, motrena kot čista zavest, se torej
do svojega predmeta ne obnaša misleč, temveč vtem
ko je sama sicer na sebi čista misleča posameznost in
njen predmet prav to, a odnos drugega do drugega sam
ni čisto mišljenje, takorekoč le poboža mišljenje in je
pobožnost. Njeno mišljenje kot tako ostane brezlični
hrup donenja zvonov ali topla meglena izpolnjenost,
neko muzikalno mišljenje, ki ne pride do dojema, ki bi
bil edini imanentni predmetni način.
Vse je bilo povedano. Povedano vezano, saj drugače ne
more biti. Vezano na … Ve se, na kaj. Naj bi se. Če
ne, nevredni brezumne poštevanke sledijo – opevani,
neopevani GWFH, M, F, L. In njihovi stezosledci.
Zmerom se prenašajo, druga čez drugo, kot v resonanci
prepleteno valovanje, te in te, te te besede. Vendar,
neomajni, trdni, mirni, prepričani, vedoči, umski
trdimo prav, ko pravimo, da se da povedati natančno,
nedvoumno in nenegirajoče se, vezano na natanko
določen pomen. Slednjič neintencionalen presežek
ni odtujen, ker je z zaobjeto nedomačnostjo sam
dovršitev. Negacija ni drugo.
Ostane, da zaključimo.
Zmuzicirajmo.

49

katarina
tominec

50

MUZA SE MUZA
I feel like a monkey, mu je dejala pred kocertom. -But
I like monkies! ji je odgovoril.
Pejd k nam na piščanca, stari, sam še iz pečice ga
vzamem, vse sm že prpravu.
Ne morm, ej, morm vežbat.
A zdele zvečer boš vežbov?
Ja, neki bomo snemal drug tedn, res ne morm.
Greva na pjačo,
ji je rekel, ko se je z lažjo odkrižal prijaznega znanca
— potem je naslednje tri ure prebil z njo, neizbežno
nujnost večernega vežbanja je pojedel namesto
nesojenega piščanca. Ker je rad jedel besede. Predvsem
svoje.
Ka kej igraš, je vprašal. Ka boš kej igrala, jo je vprašal.
Regard de l’église d’amour — pri zadnji besedi naslova
mu je zasvetil konec cigarete in za hip sta se ujela z
očmi.
In kolk časa že žaluješ? Kva? Dve leti?!? Huskyji pač
umirajo.
Kvaliteta njegovih konsolacij je bila obratno sorazmerna
s kvantiteto neznanih znank, ki jih imajo recimo
pesniki vedno obilo na zalogi — skoraj toliko kot dlak
na pesniškem jeziku. Pa saj to ne samo, da je zdaj
nepomembno, bilo bi mu tudi nesmiselno pojasnjevati,
je pomislila. In neopazno zavila z očmi.
Ostalo je bil uvod v sprehod na koncu pogovora (začudilo
jo je, ko je ubral njeno smer, proti njenemu avtu): grem
še mal s tabo, se je po moško opravičil. Zgolj malce
samotnejši večerček ali čistokrvni izraz naklonjenosti?
Je razen muzike premogel kaj čistokrvnega? Morda. Ja,
je premogel.
Zgodilo se je veliko kasneje, ko mu je med odmorom
na njegovem koncertu, z roko v njegovih dolgih laseh,
zašepetala na uho: muza se muza. Bilo je v zaodrju;
naglas in sončno se je zasmejal, neka gospa je izbuljila
oči, ona pa mu ni nehala šepetati v uho, le roko je
umaknila iz njegovih las, bila je srečna bližina njegovega
nakovalca in stremenca ter njene sape, njenih ustnic in
njenih aforizmov, nakar je vstopila njena profesorica, ki
je morala nekaj zaslutiti, in dejala v jeziku, v katerem
je imela navado govoriti intimnejše stvari: are you

decent? Tisti smeh je bil čistokrven.
A ti verjameš u lubezn?
A ti si za družino?
Sam pol zmer en najebe.
Uživala je, ko ga je podcenjevala/poniževala – da
Kubrickovega Shininga nikoli ni zmogel gledati, ne da bi
za roke držal katero izmed svojih žensk (kaj pa je tukaj
hudobnega, je imela navado nedolžno pristaviti med
sekljanjem česna za omako za špagete, saj vem, da maš
Kubija rad). V resnici je imel rad njo. Ni ga bilo strah.
A vseeno si se me oklepal kot prfoks svoje katedre, je
pristavila, bodi no vsaj malo pozoren na resničnost.
Un peu plus vite, se mu je med ljubljenjem posmehovala
v jeziku, ki ga ni maral. Potem pa, ko je prišel čas,
komaj razločljivo, z najostrejšim jezikom dramatične
republike Slovenije v njegovih ustih: bon voyage! —
vsaj enemu spermiju … (vedno se je on bolj bal, da bo
zanosila). Ali pa, seveda zopet citat iz Bogvečigavega
filma: baby, I wanna have babies! Vsaj francoščina ni
bila.
Kakšna škoda zate, baby, in posledično za svet (in za
povprečni profil (bodočih) svetnìkov), da nisi nikoli bral
Safranskega. Kaj, te še vedno niso sprejeli v Društvo
anonimnih alkoholikov (po njeno ljubkovalni nadimek
za SAZU) — ? Ne skrbi, to vse še pride. Alice Miller:
The Drama of the Gifted Child, je imela takoj pri roki
zafrkljivo sugestijo za literarno zdravilo.

Ni imel časa za neoddane ženske. Potreboval je veliko
časa zase. Speglan, kot je speglano zasebno življenje
umetnika.
Homanist si, kajpak, ga je zbadala, pravi pravcati
besedni homanist, mala vokalna substitucija za veliko
banalno fugo, mu je govorila, fugo od besed k besedam,
namesto od besed k dejanjem, tako je, če človek preveč
ljubi sebe in umetnost in sebe.
Za poljube je najbolje, da so bilateralno divji, je nekoč
zelo naglas izrekla željo natakarju v neki zelo fini
restavraciji ob običajnem natakarskem vprašanju, kaj
da želi — ker je rada smešila fine restavracije, ker so ji
šle na jetra, fine restavracije, s finimi ljudmi vred, in to
je pri njej cenil.
Ona pa je bila v zahvalo poročena s svojim (mladim)
možem.
Razpeteril bi njenega Boga.
Vedel je, da jo s svojim svobodnjaštvom uspešno trpinči,
vedel je tudi, da je bila daleč preponosna, da bi mu
to kdaj koli neposredno oponesla. Včasih je opazil le v
njenih očeh, skoraj neprestano je preverjal njene oči.

Ko sta se spoznavala:
a si kdaj poslušala Floyde, je vprašal. Mnogokrat in na
mnogotere načine, mu je izstrelila z mini citatom iz SP,
ki je bil obenem tudi spominska sopomenka k njenemu
intimnemu življenju. Le da on tega ni opazil. Ne
citata, ne spominske sopomenskosti. SP — zanj kratica
kvečjemu za svetovno prvenstvo.

Njemu je Bog pomenil toliko kot nagnita pomaranča
na mizi, dasiravno je bil krščen. On, najstarejši vnuk
nekoga, ki je jezdil, in ona, najmlajša vnukinja onega
drugega, ki je v prahu ležal pod jezdečevim konjem
in moral na povelja poljubljati prah in skandirati
one neslanosti … V nekem provincialnem mestecu,
nedaleč od kolodvora, provincialen detajl provincialne
zgodovine …
Mogoče mu je tudi zato vsakokrat, ko je bil z njo, bilo,
kot bi mu s konji šla po telesu. Navzven. In navznoter.
Koliko konjev že ima njen land rover? Prvič v življenju,
da se ni mogel takoj spomniti.

Ležala sta nekje ob Soči, na samem; ona v črnih bikinkah,
on gol, tako je zahtevala od njega, ta zahtevna ženska,
ki mu je godila do te mere, da jo je kdaj celo ubogal. Da
bolje vidim tvoja vnebovzetja, mu je govorila.

V poljubih je čutil njene neustavljive bese, govorila
sta molče, dol z jebeno obleko, razpoznaval jo je,
brezmilostno revolucionarko, ona nikoli ne bi mogla
kolaborirati, zbodla ga je misel na njuno polnoletno

Trpel je od kuge za novim.

51

starostno razliko, težko jo je dohajal, on, ki je imel
doslej za sabo cel harem žensk, v redu, tudi danes brez
preludija, kakor želiš, foršpil odpade — »Entre!«
Ona je rekla, da je zunaj mali šmaren, on, da žari nebo,
sam zase pa, da bo ubil njenega Boga in sploh vse, v kar
bi ona utegnila verovati.
V življenju se prerad igračkaš, ga je zbadala, zakaj
na svetu bi potem potreboval še predigro. Včasih je
posumil, da njeno maščevanje v fundamentu ne gre le
njemu, tedaj je postajal ljubosumen celo na njenega
moža in na mnoge okrog nje, vendar se je brzdal, vsaj
v trenutkih, ko jo je imel na dosegu roke … Dovolj je je
imel, a obenem je nikoli ni imel dovolj. Bolj jo je hotel
imeti, manj je je imel. Ni je prenašal, dobesedno, a
tudi dosegal je ni. Morda pa v resnici ni bila vnukinja
nekoga, ki je v tistem davnem junijskem prahu obležal
pod konjem njegovega deda – kdo ve, kdo je v resnici
bila, kdo le bi jo lahko popolnoma prebral, žensko, ki ni
znala pripadati nobenemu človeškemu bitju …
52

Pravila mu je liberalec (zakaj jemlješ to kot zmerljivko,
če samo bežno označuje tvoje sebstvo, mu je govorila).
Če pa niti tega nisi vedel, katera je frančiškanska cerkev,
pa tako blizu in tako dolgo že živiš, se mu je smejala
gola iz srca – še sreča, da je rdeča! – pospremljeno z
novo salvo njenega smeha, ki ga je on pospremil z
vnovično penetracijo …
In, neizogibno, ponoven spisek priporočljive literature
zanj: neki ameriški Rawls, potem Anglež Ree, Izvor
moralnih občutkov, tudi Nietzche in H genealogiji
morale, da bi mu ne škodil, je dejala.
Po koncertu mu je samo enkrat prišla čestitat.
Rekel ji je, mene zanima morje (žensk, je pristavila
ona).

Aplavz je bil buren. Ves koncert z mislimi samo pri njej,
poznalo se je. Tri leta in šest mesecev, odkar je ni. Rak
na grlu, baje je bil njen zadnji stavek cityman brez
številk v glavi. Upal je, da s tem ni mislila njega. Uspel
je izmakniti njen dnevnik, ni bil čtivo za njenega moža.
Nikoli ni pisala v prvi osebi, zanimivo. Kakor koli, njegov
najnovejši CD se prodaja za med. Debussyjevo leto je.

david
foster
wallace
5 November – Leto Depend spodnjic za odrasle
odlomek iz romana Neskončen hec (Infinite Jest)
Sedemnajstletni Harold »Hal« Incandenza, dijak teniške
akademije, briljanten in inhibiran deček, prejme klic
od starejšega brata Orina, ženskarja in profesionalnega
nogometaša. Pogovarjata se o striženju nohtov,
zasledovalcih invalidih (precej verjetno so to quebeški
teroristi, člani separatistične organizacije Les Assassins
du Fauteuils Roulants, A.F.R. – Morilci na Invalidskih
Vozičkih, M.I.V.), Orinovih ženskah, čarodejnih občutkih
in samomoru njunega očeta. (op. p.)
Prosojni telefon je zazvonil nekje izpod griča posteljnine,
ko je Hal, z dvignjeno nogo in brado na kolenu, sedel
na robu postelje in si strigel nohte v koš za smeti, ki
je ždel na sredi sobe nekaj metrov stran. Štirikrat je
moralo zazvoniti, preden je v posteljnini našel slušalko
in potegnil anteno ven.
»Halo.«
»G. Incredenza, tukaj Komisija za surove odplake Enfield
in, čisto iskreno, od vas imamo sranja že vrh glave.«
»Živjo Orin.«
»Kva je zdej, mulc?«
»Bog, prosim ne, prosim O., ne spet z vprašanji o
Separatizmu.«
»Sprosti se. Na pamet mi ni padlo. Prijateljski klic. Malo
klepetanja.«
»Zanimivo, da ravno zdaj pokličeš. Ker si ravno strižem
nohte na nogi v koš za smeti nekaj metrov stran.«

»Jezus, saj veš kako sovražim zvok ščipalk.«
»Samo da zdaj streljam sedemdeset-plus odstotno. Mali
koščki nohtov. Neverjetno je. Vsakokrat hočem iti na
hodnik in nekoga pripeljati, da bi videl. Toda nočem
prekiniti čarovnije.«
»Krhek čarodejni občutek tistih intervalov, ko se zdi, da
naravnost ne moreš zgrešiti.«
»Zagotovo je eden teh ne-morem-zgrešiti intervalov.
Povsem isto je kot tisti čudežni občutek na redke dni,
ko si zunaj, ko igraš. Igraš ven iz glave, tako reče temu
de-Lint. Loach reče temu Zona. Biti v Zoni. Na tiste dni,
ko se počutiš popolno naravnan.«
»Skoordiniran kot Bog.«
»Neka razpoka v zračni obliki tistega dne vodi vse
navzdol in notri.«
»Ko se počutiš, da ne bi mogel zgrešiti, če bi se potrudil.«
»Tako daleč stran sem od koša za smeti, da njegova usta
izgledajo bolj kot reža, ne krog. In vendar grejo notri,
ka-čing, ka-čing. Ravno je šel še eden. Celo ko zgrešim,
zgrešim komaj, od roba se odbije.«
»Jaz sedim tu, z nogo v masažni banji, v kopalnici
hiše norveškega terapevta za globoko tkivo. Hiša je v
slogu ranča, 1100 metrov visoko v Vraževernih gorah.
Mesa-Scottsdale gori daleč spodaj. Kopalnica je obita s
hrastom in visi nad prepadom. Sončna svetloba je barve
brona.«
»Ampak nikoli ne veš, kdaj se bo čarovnija spustila
nadte. Nikoli ne veš, kdaj se bodo odprle razpoke. In
ko se enkrat čarovnija spusti, potem nočeš spremeniti
niti najmanjše podrobnosti. Saj ne veš, kakšen splet

53

54

dejavnikov in spremenljivk je dal ta naravnan nemorem-zgrešiti občutek, in nočeš pokvariti čarovnije,
da bi izvedel, ampak tudi nočeš spremeniti prijema,
palice, strani igrišča, naklona proti soncu. Srce imaš v
želodcu vedno, ko zamenjaš stran igrišča.«
»Postaneš kot vraževeren domorodec. Da bi si povrnil
naklonjenost božje čarovnije.«
»Zdaj razumem na-zdravje impulz, sol čez ramena in
podkve. Dejansko me je zdaj strah spreminjati položaj
nog. Strižem najmanjše aerodinamično zmožne koščke,
da bi podaljšal čas na tej nogi, v primeru, da je čarovnija
samo njena. Pa to sploh ni moja dobra noga.«
»Ti ne-morem-zgrešiti intervali napravijo vraževerne
domorodce iz nas vseh, Hal-lie. Profesionalni igralec
ameriškega nogometa je najbrž najbolj vraževeren
domorodec med vsemi športniki. Zato vsi ti tehnoščitniki in kričeča Lycra in kompleksna terminologija
igre. To je, táko, samo-vzpodbudno razkazovanje visoke
tehnologije. Ker se domorodec z izbuljenimi očmi
skriva tik pod površjem, saj vemo. Izbuljeno-oki sulicoopletajoči primitivec s kiklo iz trave, ki žrtvuje device
Popogatepecu in se boji letenja.«
»Novi Diskurzivni O.E.D. pravi, da so Ahti iz Vancouvra
nekoč rezali devicam vratove in zelo pazljivo zlivali
njihovo kri v odprtine balzamiranih trupel prednikov.«
»Ščipalke slišim. Daj mir z njimi za sekundo.«
»Telefona nimam več zataknjenega pod čeljust. Celo
z eno roko lahko to počnem in z drugo držim telefon.
Ampak še vedno je ista noga.«
»Dokler ne prideš med profesionalce, nimaš pojma
o resnično izbuljenem atletskem vraževerju, Hallie.
Ko boš prišel na Sceno, takrat boš razumel, kaj je to
primitivnost. Neprekinjena zaporedja zmag privlečejo
domorodca na površje. Ščitniki za jajca, neumiti igro
za igro, dokler v naglavnih predelih v letalih ne stojijo
pokonci sami od sebe. Bizarno ritualizirano oblačenje,
hranjenje, scanje.«
»Uriniranje.«
»Predstavljaj si dvesto-kilskega notranjega branilca, ki
vztraja pri lulanju sede. Ne sprašuj, kaj vse morajo med
ne-morem-zgrešiti serijo pretrpeti žene in punce.«
»Nočem poslušati seksualnih stvari.«
»Potem imaš igralce, ki si točno zapišejo vse, kar so
komu rekli pred igro, tako da če se izkaže za čarodejno
ne-morem-zgrešiti igro, lahko potem pred naslednjo

rečejo točno iste stvari, točno istim ljudem, v točno
istem vrstnem redu.«
»Očitno so Ahti skušali zapolniti telesa svojih
prednikov z deviško krvjo, da bi ohranili zasebnost
svojih mentalnih stanj. Ahti imajo za to primeren rek,
zadoščeni duh ne more videti skritih stvari. Diskurzivni
O.E.D. predpostavlja, da je to eden prvih zapisanih
profilaktikov proti shizofreniji.«
»Ej, Hallie.«
»Po pogrebu so ruralni Quebečani iz regije Papineau
menda zvrtali drobno luknjo v tla, vse do in skozi pokrov
krste, da bi spustili dušo, če bi hotela ven.«
»Ej, Hallie. Pomoje me zasledujejo.«
»To je zdaj veliki trenutek. Popolnoma sem izčrpal levo
nogo, končno, menjam jo za desno. To bo pravi preizkus
krhkosti čarovnije.«
»Rekel sem, da me pomoje zasledujejo.«
»Nekateri ljudje so rojeni, da bi vodili, O.«
»Resno. In pri vsem skupaj je še najbolj čudno tole.«
»Zdaj pride del, ko mi boš razložil, zakaj deliš to s
svojim odtujenim mlajšim bratom, namesto s kom,
čigar lahkovernost bi dejansko cenil.«
»Čudno pri vsem skupaj je to, da me pomoje zasledujejo
… invalidi.«
»Dva od treh na desni nogi, en se je odbil. Porota še
vedno odloča.«
»Nehaj s striženjem za sekundo. Ne hecam se. Recimo,
zadnjič. Načnem pogovor z določenim Subjektom v vrsti
na pošti. Opazim tipa na vozičku, za nama. Nič takega.
A poslušaš?«
»Kaj pa si počel na pošti? Vem, da sovražiš pisma.
In Mame si že pred dvema letoma nehal odpisovati s
psevdo-obrazci, pravi Mario.«
»Tako pa gre pogovor dobro, odlično, Strategiji
Zapeljevanja 12 in 16 sta uporabljeni, o tem ti bom na
dolgo povedal kdaj drugič. Kar hočem povedati je to, da
ko se s Subjektom skupaj sprehodiva ven, je tam še en
tip na vozičku in pod senco nadstreška na koncu ulice
nekaj šnicla. Ok. Še vedno nič nujno takega. Ampak
sedaj se s Subjektom odpeljeva do njenega parkirišča
za prikolice —«
»V Phoenixu imajo parkirišča za prikolice? Pa ne tiste
srebrnkaste kovinske prikolice?«
»No, in tako greva ven iz avta in na drugi strani parkirišča
je tam še en tip na vozičku, trudi se zavijati na pesku in

ne gre mu prav dobro.«
»Toda, ali nima Arizona svojega deleža starih in
nepokretnih?«
»Ampak noben od teh tipov na vozičkih ni bil star. In vsi
so bili precej plečati za tipe na vozičkih. In trije v eni
uri je pa že malo preveč, sem si mislil.«
»Tvoje male romance sem si vedno predstavljal v bolj
domačih, predmestnih okoliščinah. Ali pa v visokih
motelih s posteljami eksotičnih oblik. Ali ženske v
kovinskih prikolicah sploh imajo majhne otroke?«
»Ta je imela zelo sladki mali dvojčici, ki sta se ves čas
brez nadzora zelo tiho igrali s kockami.«
»Srce pogreješ, O.«
»No in, kar hočem reči, jaz se poberem iz prikolice
recimo x ur pozneje in tisti tip je še vedno tam, obtičal
je v pesku. In na daljavo bi lahko prisegel, da ima neke
vrste masko na obrazu. Zdaj pa, kamorkoli grem zadnje
dni, se vedno zdi, da je naokrog statistično neverjetno
število figur na vozičkih, ki tam čemijo nekako ravno
malo preveč nonšalantno.«
»Izjemno sramežljivi oboževalci, mogoče? Nekakšen
klub nožno-disfunkcionalnih ljudi, vseh obsedenih, na
neke vrste sramežljivi-oboževalec način, s tistim od
severnoameriških športnikov, na katerega ljudje najprej
pomislijo v povezavi z besedo noga?«
»Saj je najbrž samo moja domišljija. Mrtev ptič je padel
v moj jacuzzi.«
»Zdaj pa ti bom jaz postavil nekaj vprašanj.«
»Pa sploh nisem poklical zaradi vsega tega.«
»Ej, ti si privlekel ven prikolice. Zdaj pa moram potrditi
par sumničenj – dve točki, točno tja, ka-čing. Nikoli
nisem bil v prikolici in celo Diskurzivni O.E.D. ima, kar
se tiče prikolic na parkiriščih prikolic, tam bolj ali manj
slepo pego.«
»In to naj bi bil edini nezmešani družinski član, ki ga
pokličem. Na tega se spomnim.«
»Nanj bi bilo bolje, mislim. Toda ta prikolica. Od te
ženske, ki si jo spoznal. Potrdi ali zanikaj sledeče.
Preproga v prikolici je bila od stene do stene in ekstremno
tanka, neke vrste zažgane rumene ali oranžne barve.«
»Ja.«
»Dnevna soba ali pač neka bivalna površina vsebuje
nekaj ali vse od sledečega: črno žametno sliko, na
kateri je žival; videofonsko dioramo na polički; gobelin
z neke vrste bibličnim vzorcem na njem; vsaj en kos

gladkega pohištva z zaščitnimi blazinicami; Dim-BejžStran pepelnik z zračnim filtrom; zadnjih nekaj letnikov
Reader’s Digesta razstavljenih na posebej zanje
postavljenem držalu za revije.«
»Kljukica za žametno sliko leoparda, gobelin, pohištvo
z blazinicami, pepelnik. Reader’s Digestov ni. To ni prav
posebej smešno, Hallie. Včasih pride na te male čudne
načine ven iz tebe Mame.«
»Še zadnja. Ime osebe s prikolico. Jean. May. Nora.
Vera. Nora-Jean ali Vera-May.«
»…«
»To je bilo moje vprašanje.«
»Očitno ti bom moral odgovoriti kdaj drugič.«
»Fant, ti pa res daš mali r v romanco, kajne?«
»Ampak veš, zakaj te kličem.«
»Ni jasno, ali je krhka ne-morem-zgrešiti čarovnija še
vedno prisotna na desni nogi. Sedem od devet sem,
ampak totalno drug občutek je, kot da jih sedaj skušam
zadeti nekako načrtno.«
»Hallie, nekoga iz pofukane revije Moment imam tu, ki
dela, citiram, mehko profilno.«
»Kaj imaš?«
»Članek za človeški-interes. Na meni, kot človeku.
Moment ne pokriva prav športa, pravi ta gospa. Bolj so
orientirani na ljudi, človeški-interes. Za nekaj, čemur
se reče, citiram, Ljudje Prav Zdaj, sekcijo.«
»Moment je revija, ki jo najdeš v supermarketih na
policah pred blagajno. Tam med žvečilnimi in čokolado.
Postrani Alice Moore jo bere. Po celi C.T.-jevi čakalnici
je. En članek so naredili o tistem malem slepem fantu
iz Illinoisa, ki je bil tako všeč Thorpu.«
»Hal.«
»Mislim, da Postrani Alice preživi veliko časa na
blagajnah špecerij, ki so, če tako pomisliš, zanjo skoraj
idealno okolje.«
»Hal.«
»… ker je tako, da greš lahko bočno naravnost skozi.«
»Hallie, ta fizično grozeča punca iz Momenta me
sprašuje vsa ta mehko-profilna vprašanja o zgodovini
družine.«
»Hoče vedeti o Onsamu?«
»O vseh. O tebi, o Nori Štorklji, o Mame. Počasi se
razkriva, da dela neke vrste spomenik Štorklji kot
patriarhu, o talentih in dosežkih nas vseh, narejenih
v neke vrste razlomljeno počastitev el-Štorkovim

55

56

karieram.«
»Res je vedno metal dolgo senco, si rekel.«
»Točno tako in moja prva misel je bila, da jo povabim,
naj gre scat gor po špagi. Ampak Moment je bil v
kontaktu z ekipo. Pisarna je namignila, da bi bil mehki
profil pozitiven za ekipo. Stadion Cardinalov se ravno ne
šibi pod težo vseh zadnjic, pa čeprav smo sredi serije
zmag. Tudi sem pomislil, da bi jo poslal k Bainu, naj ji
Bain jamra ali pošilja pisma — vzelo bi ji mesec, preden
bi iz pisem izvlekla par citatov.«
»Izvlekla kot ženska. Ne ravno tipičen subjekt Orinovega
tipa. Trda, hitra, poka s členki, morda celo drobna, brez
otrok, novinarske vrste ženska, na nočnem letu iz New
Yorka. In še, si rekel, grozeča.«
»Ne ravno težka ali trda, ampak fizično grozeča. Velika,
toda erotično. Punca in pol v vse smeri.«
»Punca, ki dominira prostor v vseh prikolicah, kjer živi.«
»Dovolj s prikoličarstvom.«
»Ta napor, ki ga slišiš, sem jaz, trudeč se govoriti in
hkrati pobirati odbite odrezke nohtov s tal.«
»Punca je imuna na večino standardnih pogovornih
zavajanj.«
»Strah te je, da izgubljaš svoj dotik. Imuna punca in
pol.«
»Rekel sem zavajanj, ne osvajanj.«
»Nekako modro se izogibaš vsaki ženski, za katero
sumiš, da bi te lahko pretepla, če bi prišlo do tega.«
»Bolj grozeča je od, tako, skoraj cele naše začetne
postave. Ampak nenavadno seksi. Branilci se gonijo.
Napadalci neprestano zbijajo vse te šale, da bi mogoče
ona rajši videla njihov trd profil.«
»Upajmo, da piše bolje od tistega, kdorkoli je že bil,
ki je napisal človeški-interes reč o tistem slepem fantu
lansko pomlad. Ali si ji že zaupal svoj novi strah pred
invalidi?«
»Poslušaj. Ti bi moral vedeti bolje od vseh, da nimam
prav nobenega namena naravnost odgovarjati na pranjeperila vrste vprašanj nikomur, toliko manj nekomu, ki
piše v beležko. Fizični šarm gor ali dol.«
»Ti in tenis, ti in Svetniki, Onsam in tenis, Mame in
Quebec in Kraljevska Victoria, Mame in imigracija,
Onsam in razveza, Onsam in Lyle, Onsam in destiliran
alkohol, Onsam in samomor, ti in Joelle, Onsam in
Joelle, Mame in C.T., ti proti Mame, T.A.E., neobstoječi
filmi in tako dalje.«

»Ampak vidiš lahko, kako me bo vse skupaj spravilo v
razmišljanje. Kako naj se izognem iskrenosti o Štorklji,
če pa sploh ne vem, kakšni bi bili zares iskreni odgovori?«
»Vsi so rekli, da ti bo še žal, ker nisi prišel na pogreb.
Ampak pomoje niso mislili tega.«
»Na primer, a se je Štorklja ubil, preden se je C.T.
preselil gor v štab? Ali potem?«
»To me sprašuješ?«
»Ne naredi mi tega odvratnega, Hal.«
»Niti o poskušanju ne bi sanjal.«
»…«
»Malo prej. Dva ali tri dni pred tem. C.T. je imel, kar
je zdaj deLintova soba, poleg Schtittove, v Kom.-Ad.«
»In Oče je vedel, da sta …?«
»Zelo blizu? Pojma nimam, O.«
»Pojma nimaš?«
»Mario mogoče ve. Bi rad prežvečil to z Bubujem, O.?«
»Ne delaj tega na tak način, Hallie.«
»…«
»In Oče … Nora Štorklja je dal glavo v pečico?«
»Mikrovalovko, O. V mikrovalovko zraven hladilnika, na
strani zmrzovalnika, na pultu, pod omarico s krožniki
in skledami, na levi od hladilnika, če gledaš proti
hladilniku.«
»Mikrovalovna pečica.«
»Sprejeto in potrjeno, O.«
»Nihče ni rekel mikrovalovka.«
»Pomoje je na pogrebu v splošnem prišlo ven.«
»Vem, kaj hočeš reči, če se sprašuješ.«
»…«
»Kje pa so ga potem našli?«
»20 od 28 je, kaj, 65 %?«
»Saj ni tako, da je to vse kar –«
»Mikrovalovka je bila v kuhinji, sem že razložil, O.«
»V redu.«
»V redu.«
»Okej, potem, kdo, bi rekel, največ govori o tipu, kdo
drži njegov spomin živ, ustno, najbolj pogosto zdaj: ti,
C.T. ali Mame?«
»Pomoje je kar izenačeno.«
»Se pravi ga nikoli ne omenjate. Nihče ne govori o
njem. Tabu je.«
»Na nekoga si pa pozabil.«
»Mario govori o njem. O tem.«
»Včasih.«

»Čemu, ali komu, pa vse to govori?«
»Meni, recimo.«
»Torej vendar govoriš o tem, ampak samo z njim in
samo potem, ko on začne.«
»Orin, lagal sem. Sploh še nisem začel na desni nogi.
Preveč me je bilo strah, da bi zamenjal svoj kot, kar se
tiče nohtov. Desna noga je povsem druga vrsta pristopa.
Bojim se, da je čarovnija odvisna od leve noge. Kot
tvoj vraževerni branilec sem. Kaj pa govorim o koncu
čarovnije. Zdaj sem samozaveden in strah me je. Tu na
robu postelje sem sedel z desnim kolenom pod brado, v
pozi, proučeval nogo, zmrznjen v domorodski grozi. In o
tem lagal lastnemu bratu.«
»A lahko vprašam, kdo ga je našel? Njegovo – kdo ga je
našel pri pečici?«
»Našel ga je en Harold James Incandenza, trinajstletni,
kmalu zelo star.«
»Ti si ga našel? Ne Mame?«
»Poslušaj, ali lahko vprašam, zakaj ta nenadni interes
po štirih letih in 216 dneh, od tega dveh letih, ko nisi
niti enkrat poklical?«
»Povedal sem ti že, da se ne počutim varnega neodgovarjati na Helenina vprašanja, če pa nimam pojma
o tem, kar bom zamolčal.«
»Helen. Res si.«
»Zato pač.«
»Še vedno sem zmrznjen, mimogrede. Samozavednost,
ki ubije čarovnijo, postaja vse težja in težja. Zato pa
Pemulis in Troeltsch vedno izgubita prednost. Navadno
se temu reče Zategnjenje. Ščipalke so na položaju,
rezila na obeh straneh nohta. Ampak ne dosežem nezavesti, da bi dejansko uščipnil. Morda zato, ker sem
pobral tiste, ki sem jih zgrešil. Nenadoma se koš za smeti
zdi majhen in daleč stran. Izgubil sem čarovnijo, ker
sem govoril o njej, namesto da bi se ji samo prepustil.
Frcanje nohta proti košu za smeti se zdi sedaj kot vaja
v telemahriji.«
»Misliš telemetriji?«
»Kako sramotno. Ko veščine grejo, zares grejo.«
»Poslušaj …«
»Veš, kaj, zakaj mi preprosto ne postaviš kateregakoli
standardnega morbidnega vprašanja, na katerega nočeš
odgovoriti. To je morda tvoja edina priložnost. Ponavadi
o tem ne govorim.«
»Je bila ona tam? N.P.V.Č.?«

»Joelle ni bilo tu naokrog, vse odkar sta se vidva razšla.
Saj to si vedel. Onsam jo je spoznal pri stavbi, ko je
snemal. Prepričan sem, da veš ti mnogo več o tem,
karkoli sta onadva že hotela narediti. Joelle in Onsam.
Tudi Onsam je šel pod zemljo. C.T. je že opravljal
večino dnevne administracije. Onsam je bil spodaj v
tisti mali post-produkcijski shrambi zraven laboratorija,
recimo, dober mesec. Mario bi mu dol nosil hrano in
… potrebščine. Včasih bi jedel z Lylom. Pomoje ga ni
bilo na površju vsaj en mesec, z izjemo enega potovanja
v Belmont do McLeana, na dvodnevno čiščenje in
razstrupljanje. To je bilo tam okrog teden po tem, ko se
je vrnil. Odletel je nekam za tri dni, za, tako se mi je
zdelo, nekaj, kar je imelo zveze s poslom. Filmi. Če Lyle
ni šel z njim, je šel nekam drugam, ker ga ni bilo v sobi
z utežmi. Vem, da Mario ni šel z njim in ni vedel, kaj se
dogaja. Mario ne laže. Ni jasno, ali je dokončal, kar je
urejal, Onsam, mislim. Živeti je nehal na prvi april, če
nisi prepričan, to je bil ta dan. Lahko ti povem, da se na
prvi april ni vrnil do takrat, ko so se začeli popoldanski
obračuni, ker sem bil pri vratih laboratorija takoj po
kosilu, in ga še ni bilo nazaj.«
»Na še eno razstrupljanje je šel, praviš. Kdaj, marca?«
»Mame je prišla na površje in tvegala prevoz in ga sama
odpeljala, tako da sklepam, da je bilo nujno.«
»S pijačo je nehal januarja, Hal. O tem je bila Joelle
zelo specifična. Poklicala je tudi po tem, ko sva bila
zmenjena, da se ne bova klicala, in mi to povedala,
čeprav sem ji rekel, da nočem nič slišati o njem, če bo
ona še vedno v njegovih stvareh. Rekla je, da že nekaj
tednov ni spil kapljice. To je bil njen pogoj, da jo je
lahko dal v stvari, ki jih je počel. Rekla je, da je rekel,
da bi naredil karkoli.«
»Ja, ne vem, kaj naj ti rečem. Do tedaj je bilo že težko
reči, ali je kaj jemal ali ne. Očitno na neki točki ni več
razlik.«
»Je imel s sabo kaj zadev, povezanih s filmom, ko je
odletel? Škatlo filma? Opremo?«
»O., nisem ga videl oditi in nisem ga videl priti nazaj.
Ni ga bilo tu, ko se je odvijal obračun, to vem. Freer
me je premagal hitro in grdo. Bilo je 4 in 1, 4 in 2,
nekaj takega, in bila sva prva, ki sva končala. Do štaba
sem prišel, da bi pred večerjo opral perilo. Okrog 16:30.
Prišel sem tja in takoj opazil, da se je nekaj zgodilo.«
»In ga našel.«

57

58

»In šel po Mame, pa si premislil, in šel po C.T.-ja, pa si
premislil, in šel po Lyla, ampak prva figura avtoritete,
na katero sem naletel, je bil Schtitt. Ki je bil pohvalno
hiter in učinkovit in sočuten o vsem skupaj in se je
izkazal za prav tisto avtoriteto, po katero bi moral iti
že takoj.«
»Jaz si pa nisem niti mislil, da lahko mikrovalovka dela,
če nima zaprtih vratc. S temi mikrovalovi, ki oscilirajo v
notranjosti in to. Mislil sem, da ima nekaj takega kot luč
v hladilniku ali gumb za Izključno-Branje.«
»Zdi se, da pozabljaš na tehnično spretnost osebe, o
kateri govoriva.«
»In ti si bil povsem v šoku in travmatiziran. On je bil
dušen, razžarčen in/ali sežgan.«
»Ko smo kasneje rekonstruirali prizorišče, smo dognali,
da je uporabil sveder in drobno žago in v vrata pečice
zvrtal luknjo velikosti glave, potem pa, ko je vanjo
vtaknil glavo, pazljivo zapolnil prazen prostor okoli
vratu z zmečkano aluminijasto folijo.«
»Sliši se malo na hitro in na pamet in nepremišljeno.«
»Vsak je kritik. To ni bil estetski podvig.«
»…«
»In tam je bila velika in na pol prazna steklenica Divjega
Purana na pultu nedaleč stran z veliko okrasno pentljo
za darila okrog vratu.«
»Vratu steklenice, misliš.«
»Pritrdilno.«
»Kot, navsezadnje ni bil trezen.«
»Zdi se, da bi to sledilo, O.«
»In ni pustil nobenega pisma ali v-stilu-oporoke videa ali
neke vrste dopisa?«
»O., vem, da dobro veš, da ni. Zdaj me sprašuješ stvari,
za katere vem, da jih veš, poleg tega, da ga kritiziraš
in govoriš o treznosti, čeprav te ni bilo blizu niti na
prizorišču niti na pogrebu. Ali sva skoraj končala tukaj?
Čaka me še ena cela dolgonohta noga.«
»Ko ste rekonstruirali prizorišče, si ravnokar rekel.«
»Pa še ravno mi je padlo na pamet, da imam še eno
knjigo iz knjižnice, ki jo moram vrniti. Pozabil sem
nanjo. Zadetek v polno.«
»Rekonstruirali prizorišče, kot da je bilo prizorišče, ko
si ga našel, nekako … dekonstruirano?«
»Ti, od vseh ljudi, O. Saj veš, da je to beseda, ki jo je
sovražil bolj kot —«
»No, ožgan, torej. Samo reci. Bil je res res krepko

ožgan.«
»…«
»Ne, počakaj. Asfikseiran. Zmečkana folija je zadržala
vakuum v prostoru, ki se je avtomatsko izpraznil,
takoj ko so magnitroni pričeli oscilirati in generirati
mikrovalove.«
»Magnitroni? Kaj pa ti veš o magnitronih in oscilatorjih?
Ali nisi ti tisti moj brat, ki ga je bilo treba opomniti, v
katero smer se obrne ključ v avtu?«
»Bežno razmerje z enim Subjektom, modelom na sejmih
kuhinjskih pripomočkov.«
»…«
»Brutalne vrste delo je imela. Stala je tam na ogromni
vrteči se mašini za žar, v enodelnih kopalkah, z enim
stegnom navznoter in roko z dlanjo navzven, v smeri
stroja. Stala je tam z nasmehom in se vrtela dan za
dnem. Pol večera se je nato opotekala naokrog, preden
si je povrnila ravnotežje.«
»Ti je ta subjekt morda razložil, kako mikrovalovi
dejansko skuhajo stvari?«
»…«
»Ali pa si, na primer, recimo, kdaj morda pekel krompir
v mikrovalovki? Si vedel, da moraš prerezati krompir na
pol, preden pečico prižgeš? Ali veš, zakaj?«
»Jezus.«
»B.P.D. patolog na terenu je povedal, da se notranji
pritiski nakopičijo skoraj v trenutku in so, po kilogramih
na kvadratni centimeter, enakovredni dvema palicama
dinamita.«
»Jezus Kristus, Hallie.«
»Zato je bilo treba prizorišče rekonstruirati.«
»Jezus.«
»Ne sekiraj se. Ni gotovo, da bi ti kdorkoli to povedal,
tudi če bi prišel pogledat na, recimo, spominsko
slovesnost. Jaz nisem bil ravno blebetač tisti čas. Zdelo
se je, da sem čez ves pogreb izkazoval šok in travmo.
Kar se spomnim, večinoma, je veliko tihih pogovorov
o moji psihični dobrobiti. Tako je postalo, da sem na
nek način celo užival ob vstopanju in izstopanju iz sob,
samo da bi slišal, kako se tihi pogovori ustavljajo sredi
stavka.«
»Pofukano neverjetno te je moralo stravmatizirati.«
»Tvoja skrb je močno cenjena, verjemi mi.«
»…«
»Travma, se je zdelo, je bila kar konsenz. Izkazalo se

je, da sta Rusk in Mame pričeli z intervjuji najboljših
svetovalcev za travmo in žalovanje, zame, nekaj ur
po tem, ko se je zgodilo. Porinili so me naravnost v
osredotočeno žalovanje- in travma-terapijo. Štiri dni na
teden za več kot en mesec, ravno v aprilsko-majskem
treniramo-za-poletno-sezono obdobju. Izgubil sem dve
mesti na lestvici štirinajstletnikov, samo zaradi tega, ker
sem zamudil vse popoldanske obračune. Zamudil sem
kvalifikacije za trdo igrišče in zamudil bi Indianapolis,
če … če ne bi končno razbral procesa žalovanje- in
travma-terapije.«
»Ampak je pomagala. Na koncu. Terapija.«
»Terapija se je odvijala v tisti Profesionalni Stavbi na
koncu Comm. avenije, vzdolž Sunstrand Plaze ob ulici
Lake, tisti z opeko barve polivke za solato Tisoč Otokov,
mimo katere tečemo štiri dni na teden. Kdo bi si mislil,
da je najboljši mož za žalovanje na celini ravno na
koncu ulice.«
»Mame ni hotela, da bi bil proces predaleč stran od
stare mreže, če bi kaj potreboval, sem prepričan.«
»Ta terapevt za žalovanje je vztrajal, da ga kličem
po imenu, ki sem ga zdaj pozabil. Velik rdeč mesnat
lik z obrvmi demonskega naklona in zelo majhnimi
gumbastimi zobki. In brki. V brkih je imel vedno ostanke
kihanja. Zelo dobro sem spoznal tiste brke. Njegov obraz
je imel isto rdečico visokega pritiska, kot jo dobi C.T.jev obraz. Da se v roke tega človeka sploh ne spuščam.«
»Mame je Ruski rekla, naj te porine k najboljšemu
profesionalcu za žalovanje, da se ne bi počutila
krivo, ker je luknjo v mikrovalovko izžagala praktično
sama. Med drugimi mali krivdnimi in proti-krivdnimi
operacijami. Vedno je bila prepričana, da je Onsam
z Joelle počel več, kot samo delal. Stari ubogi Onsam
nikoli ni imel oči za nobeno drugo kot Mame.«
»Ta je bil en težak model, O., ta svetovalec za žalovanje.
Proti temu je bila učna ura Ruske kot dan na Jadranu. Ni
hotel popustiti: Kako si se počutil, kako se počutiš, kako
se počutiš, ko te vprašam, kako se počutiš.«
»Ruska me je vedno spominjala na bruca, ki se daje
z modrcom kakšnega Subjekta, kadar te je vlekla in
kuštrala po glavi.«
»Tip je bil strašen in nemogoče ga je bilo zadovoljiti.
Tiste obrvi, šunkast obraz, mlačne male oči. Niti
enkrat ni obrnil obraza ali pogledal kamorkoli drugam
kot naravnost vame. To je bilo najbolj brutalnih šest

tednov polno profesionalnega pogovora, ki si jih lahko
predstavljaš.«
»In pofukani C.T. je že preselil svojo zbirko podloženih
čevljev in neprepričljivih lasulj in fitnes opreme gor v
štab.«
»Cela zadeva je bila kot nočna mora. Naravnost nisem
mogel dognati, kaj je ta tip hotel. Šel sem in prežvečil cel
odsek za žalovanje v knjižnici na trgu Copley. Ne diskov.
Dejanske knjige. Prebral sem Kübler-Rossa, Hintona.
Prebil sem se skozi Kastenbauma in Kastenbauma.
Bral sem stvari kot Sedem Odločitev: Koraki do novega
življenja po izgubi ljubljene osebe – Elizabeth Harper
Neeld, 352 strani čiste žajfe. Potem sem šel tja in
predstavil popolne simptome iz učbenika, zanikanje,
pogajanje, jezo, še več zanikanja, depresijo. Razgrnil
sem svojih sedem odločitev in nihal, prepričljivo, med
njimi. Priskrbel sem etimološke podatke za besedo
sprejetje vse do Wyclifa in francoskega langue-d’oca
iz 14. stoletja. Terapevt za žalovanje ni hotel imeti s
tem ničesar. Kot tisti zaključni izpiti v nočnih morah,
ko se popolnoma pripraviš, potem pa prideš tja in so
vsa vprašanja v hindiju. Pa sem mu poskušal razložiti,
da je bil Onsam tako ali tako večino časa nesrečen, z
zjebano slinavko in brezglav, da sta bila on in Mame več
ali manj odtujena, da mu tudi delo in Divji Puran nista
več pomagala, da je bil razočaran, ker se je nekaj, na
čemer je delal, izšlo tako zanič, da tega ni hotel izdati.
Da je bilo … to, kar se je zgodilo, verjetno neke vrste
milost, na koncu koncev.«
»Onsam torej ni trpel. V mikrovalovki.«
»B.P.D. patolog na terenu, ta, ki je s kredo obrisal
Onsamove čevlje na tleh, je rekel, da morda največ
deset sekund. Rekel je, da so se pritiski nakopičili skoraj
v trenutku. Potem je pokazal na zidove kuhinje. Potem
je bruhal. Patolog na terenu.«
»Jezus Kristus, Hallie.«
»Ampak terapevta za žalovanje to ni zanimalo, ta vsajtrpel-ni pristop, ki ga imata Kastenbaum in Kastenbaum
za več ali manj neonsko-svetli znak resničnega sprejetja.
Ta terapevt za žalovanje je visel na meni kot gila kuščar.
Pa sem mu poskušal celo povedati, da v bistvu sploh
nisem ničesar čutil.«
»Kar si si izmislil.«
»Seveda sem si izmislil. Kaj pa naj bi storil? Bil sem
paničen. Ta tip je bil nočna mora. Njegov obraz je kar

59

60

visel tam nad njegovo mizo kot hiper-napeta luna, nikoli
se ni obrnil stran. S svetlikajočo smrkljasto roso na
brkih. In sploh ne sprašuj o njegovih rokah. Bil je moja
najhujša nočna mora. Ko že govoriva o samozavedanju
in strahu. Tu je bila ta res profesionalna figura avtoritete
in jaz ji nisem dajal tistega, kar je hotela. Zelo jasen je
bil glede te točke – nisem mu dajal tistega, kar je hotel.
Še nikoli nisem bil v takem položaju.«
»Pri nas si bil vedno ti tisti, ki je dajal, Hallie, o tem ni
nobenega dvoma.«
»Ampak tukaj pa je bila ta avtoriteta, s plaketami in
priznanji na vsakem kvadratnem centimetru njegovih
zidov, in kar sedel je tam in ni hotel niti približno
definirati, kaj bi on sploh hotel od mene. O Schtittu
in deLintu lahko rečeš, kar hočeš: ampak vedno sta
brez vsake nejasnosti povedala, kaj hočeta od tebe.
Flottman, Chawaf, Prickett, Nwangi, Fentress, Lingley,
Pettijohn, Ogilvie, Leith, celo Mame na njen način: na
čisto prvem predavanju ti povejo, kaj hočejo od tebe.
Ampak ta piškav sin tukaj: ni šans.«
»In ves ta čas si moral biti tudi v šoku.«
»O., vedno slabše je bilo. Shujšal sem. Nisem mogel
spati. Takrat so se začele nočne more. Sanjal sem o
obrazu v tleh. Spet sem izgubil s Freerom, potem pa
še s Coylom. S Troeltschem sva šla do treh nizov. Na
dveh različnih testih sem dobil štirki. Na nič drugega
se nisem mogel osredotočiti. Postal sem obseden s
strahom, da bom nekako padel na terapiji žalovanja. Da
bo ta profesionalec povedal Ruski in Schtittu in C.T.-ju
in Mame, da ne zmorem dati ničesar.«
»Oprosti, da nisem mogel biti tam.«
»Čudno pri vsem skupaj pa je bilo to, da slabše, kot
sem igral in spal, bolj so vsi ostali postajali zadovoljni.
Terapevt za žalovanje mi je dal kompliment, kako
iztrošeno izgledam. Ruska je deLintu povedala, da je
terapevt povedal Mame, da pričenja delovati, da sem
končno pričel žalovati, ampak da bo proces trajal.«
»Trajal dolgo in ne poceni.«
»Tako je. Pričel sem obupovati. Pričel sem nekako
predvidevati, da bom zaostal v terapiji, da ne bom
nikoli zmogel dati tistega, kar hoče, in da se ne bo nikoli
končalo. Da bom imel ta kafkovska sporazumevanja s
tem človekom dan za dnem, teden za tednom. Bil je
maj. Celinski Peščeni, v katerih sem leto pred tistim
prišel do četrte runde, so prihajali na spored in na

tihem je postalo jasno, da so vsi mnenja, da sem na
izredno pomembni točki v tem dolgem in dragem
procesu žalovanja, in da mi pač ne bo dano iti z ekipo
v Indianapolis, če ne bom slučajno našel kakšnega
zasilnega načina, kako temu tipu dati čustva, ki jih hoče
od mene. Popolnoma obupan sem bil, razvalina.«
»Torej si odpeketal v sobo z utežmi. Ti in tvoje čelo sta
obiskala dobrega starega Lyla.«
»Lyle se je izkazal za ključnega. Tam spodaj je bil in
bral Travne bilke. Šel je skozi obdobje Whitmana, kot
del žalovanja za Onsamom, mi je povedal. Prej še
nisem nikoli šel k Lylu s kakšnim problemom, ampak
rekel mi je, da je vrgel en žalujoč pogled name tam
spodaj, kako sem mahal in potil gurmanski pot, in mi je
rekel, da ga je tako ganilo moje trpljenje in dejstvo, da
sem moral biti prvi od Onsamovih dragih, ki je občutil
njegovo izgubo, da bo zame vložil ves cerebralni trud.
Zavzel sem položaj in ga spustil v čelo in mu razložil,
kaj se je dogajalo in da če ne bom znal najti načina,
kako zadovoljiti tega žalovanjskega profesionalca, bom
končal v kakšni mehki tihi sobi, nekje. Lylov ključen
nasvet je bil v tem, da se problema lotevam z napačne
strani. Šel sem v knjižnico in se šel študenta žalovanja.
Moral pa bi se prežvečiti skozi perspektivo profesionalca
samega. Kako naj bi vedel, kaj hoče profesionalec, če
nisem vedel, kaj je bil profesionalno pripravljen, da
bo hotel, in tako dalje. Preprosto je, je rekel. Moram
sočustvovati s terapevtom žalovanja, je rekel Lyle,
če hočem razširiti prsa širše kot on. Tako preprosta
zamenjava moje običajne naravnanosti k dajanju je bila
to, da mi ni padla na pamet, je razložil Lyle.«
»Lyle je povedal vse to? To se ne sliši kot Lyle.«
»Ampak neke vrste drobna luč se je prižgala v meni prvič
po dolgih tednih. Poklical sem taksi, še vedno v brisači.
Vanj sem skočil, še preden se je dobro ustavil pred
vhodom. Dejansko sem dejal, do najbližje knjižnice
z najnaprednejšo profesionalno literaturo o terapiji
travm in žalovanja in pohodite na plin, in tako dalje in
tako dalje.«
»Lyle, ki ga je poznal naš letnik, ni bil kako-datiavtoritetam-kar-hočejo vrsta človeka.«
»Ko sem naslednji dan obiskal terapevta za žalovanje
sem bil drug človek, brezhibno pripravljen, nemogoče
bi me bilo zmesti. Vse, česar sem se na njem pričel bati
– obrvi, multikulturna glasba v čakalnici, strmeč pogled,

skorjasti brki, mali sivi zobje, celo roke – sem ti omenil,
da je ta terapevt za žalovanje svoje roke ves čas skrival
pod mizo?«
»Ampak si šel čez to. Žaloval si vsem v zadovoljstvo,
praviš.«
»Kar sem storil – šel sem tja in terapevta predstavil
z jezo. Obtožil sem ga, da v bistvu zavira vse moje
poskuse, da bi sprocesiral svoje žalovanje, ker noče
ovrednotiti odsotnosti mojih čustev. Povedal sem mu,
da sem mu resnico že povedal. Uporabljal sem grde
besede in sleng. Rekel sem, da mi dol visi, če je kot
avtoriteta zaraščen s priznanji. Rekel sem mu, da je
drekač. Vprašal sem ga, kaj za kurco-sralno pičko hoče
od mene. Moje splošno obnašanje je bilo razjarjeno.
Povedal sem mu, da sem mu povedal, da ne čutim
ničesar, kar je bilo res. Rekel sem, da se zdi, kot da hoče,
da bi se počutil strupeno krivega, ker ničesar ne čutim.
Bodi pozoren na to, da sem subtilno vstavljal določene
naphane profesionalno-žalovanjsko-terapevtske izraze,
kot so ovrednotenje, procesirati in strupena krivda. Ti
so bili vsi črpani iz knjižnice.«
»Vsa razlika je bila zdaj v tem, da si prišel usmerjen na
igrišče, z občutkom za to, kje so črte, bi rekel Schtitt.«
»Terapevt me je vzpodbujal, naj sledim svojim
razjarjenim čustvom, naj poimenujem in počastim svoj
bes. Bolj in bolj zadovoljen in navdušen je postajal, ko
sem mu jezno povedal, da docela zavračam občutenje
ene same pikice kakršnekoli krivde. Rekel sem, kaj, ali
bi moral s Freerom izgubiti še hitreje, da bi lahko prišel
do stavbe še pravi čas, da bi ustavil Onsama? Jaz nisem
bil kriv, sem rekel. Nisem bil kriv, da sem ga našel, sem
zavpil; že do starih črnih nogavic sem prišel, imel sem
legitimno urgentno pranje perila pred sabo. Do tedaj
sem si že razbijal po prsih z besom in rekel, da bogve,
da nisem bil jaz kriv, da –«
»Da kaj?«
»Točno to je rekel terapevt. Profesionalna literatura
je imela cel odstavek v odebeljenem tisku o Odsekanih
Premorih v Visoko-Afektiranem Govoru. Terapevt se je
sedaj v pasu nagibal daleč naprej. Njegove ustnice so
bile mokre. Terapevtsko rečeno sem bil v zoni. Prvič po
dolgem času sem se počutil, kot da obvladujem stvari.
Prekinil sem kontakt z očmi. Da sem bil lačen, sem
zamrmral.«
»Prosim?«

»Točno to je rekel terapevt. Zamrmral sem, da ni bilo
nič, samo da prav prekleto gotovo nisem bil jaz kriv,
da sem imel tako reakcijo, ko sem stopil skozi vrata,
preden sem prišel v kuhinjo, da bi prišel do stopnic v
klet, in našel Onsama z glavo v tistem, kar je ostalo od
mikrovalovke. Ko sem prišel notri in sem bil še vedno
v veži, kjer sem si poskušal sezuti čevlje, ne da bi pri
tem odložil umazano vrečo za perilo na belo preprogo
in skakljal naokrog in se ni smelo pričakovati, da imam
kaj pojma o tem, kar se je zgodilo. Rekel sem, da nihče
ne more izbirati ali imeti kakršnegakoli nadzora nad
svojimi prvimi nezavednimi mislimi ali odzivi, ko vstopi
v hišo. Rekel sem, da nisem jaz kriv, da se je moja prva
nezavedna misel izkazala za —«
»Jezus, mulc, kaj?«
»Zavpil sem jo: Nekaj pa prav slastno diši!. Sila mojega
vrišča je skoraj poslala terapevta na hrbet čez njegov
usnjeni stol. Nekaj priznanj je padlo z zidu. Sključil sem
se v svojem stolu kot za trd pristanek. Dal sem roko na
sence in se majal naprej in nazaj v stolu ter hlipal. Ven
je prišlo med vzdihljaji in kriki. Da je preteklo že štiri
ure od kosila in da sem trdo delal in trdo igral in da sem
bil sestradan. Da mi je slina zalila usta tisti trenutek,
ko sem stopil skozi vrata. Da je bil to, da pa nekaj prav
hudimano slastno diši, moj prvi odziv.«
»Ampak si si oprostil.«
»Odpustil sem si vse grehe sedem minut pred koncem ure
prav tam pred odobravanja polnim pogledom terapevta
za žalovanje. Vzhičen je bil. Proti koncu je bila njegova
stran mize, prisežem, dobrega pol metra nad tlemi,
nad mojim iz-terapevtskega-učbenika zlomom v iskreni
afekt in travmo in krivdo in učbeniško ušesa parajoče
žalovanje in nato odpuščanjem.«
»Kristus na biciklu, Hallie.«
»…«
»Ampak si šel čez to. Zares si žaloval in lahko mi
poveš, kako je bilo, da lahko povem nekaj generičnega,
ampak prepričljivega o izgubi in žalovanju tej Helen iz
Momenta.«
»Ampak izpustil sem dejstvo, da je bila tista nekako
najbolj moreče zanimiva stvar pri tem vrhunskem
terapevtu za žalovanje to, da njegove dlani niso bile
nikoli na vidnem mestu. Groza vseh šestih tednov se
je nekako zbrala okrog te zadeve z njegovimi dlanmi.
Njegove dlani niso nikoli prišle na površje izpod mize.

61

62

Bilo je, kot bi se mu roke končale pri komolcih. Poleg
analize stvari v njegovih brkih sem preživel dobršen
kos vsake ure v domišljanju konfiguracij in aktivnosti
njegovih dlani tam spodaj.«
»Hallie, a lahko samo nekaj vprašam in potem nikoli
več ne zinem ničesar o tem. Nakazal si, da je bilo še
posebej travmatično to, da je glava Onsama počila kot
neprerezan krompir.«
»Potem pa na dan, ki se je izkazal za zadnjega na
terapiji, zadnji dan preden so izbrali A-ekipe za pot
v Indianapolis, potem ko sem mu končno dal, kar je
hotel od mene, in je bilo moje travmatično žalovanje
profesionalno proglašeno za odkrito in pretehtano in
sprocesirano, ko sem oblekel svoj pulover in se pripravil
na odhod in sem pristopil do mize in mu podal roko
na tresoče hvaležen način, ki ga ne bi nikakor mogel
zavrniti, in je on vstal in mi stresel roko, sem končno
razumel.«
»Roke je imel iznakažene ali nekaj takega.«
»Njegove dlani niso bile nič večje od dlani štiriletne
deklice. Bilo je nadrealno. Ta gromozanska figura
avtoritete z ogromnim rdečim mesnatim obrazom in
debelimi brki mroža in podbradki in vratom, ki se je
razlival preko roba njegovega ovratnika, je imela
drobcene ročice, rožnate in gladke in nežne kot ritka,
krhke kot školjke. Dlani so bile višek. Komaj sem se
spravil iz pisarne, preden se je začelo.«
»Katarzična post-travmatična-kot-ponovno-doživetje
histerija. Odrolal si se ven.«
»Komaj sem prišel do stranišča na koncu hodnika. Smejal
sem se tako histerično, da sem se bal, da me bodo vsi
ortodonti in računovodje na obeh straneh stranišča
slišali. Sedel sem v kabini z rokami čez usta, cepetal z
nogami in razbijal glavo najprej na eno in nato na drugo
stran v histerični radosti. Če bi videl tiste roke.«
»Ampak si prišel čez to in zdaj mi lahko v splošnem ta
občutek skiciraš.«
»Zdajle občutim samega sebe, kako zbiram moči za
desno nogo, končno. Čarodejni občutek se je vrnil.
Ne ravnam vektorjev proti košu ali karkoli takega.
Niti mislim ne. Zaupam občutku. Tako kot tisti filmski
moment, ko Luke odstrani svojo napredno čelado za
merjenje.«
»Kakšno čelado?«
»Saj seveda veš, da so človeški nohti ostanki rogov in

krempljev. Da so atavistični kot trtica in lasje. Da se v
maternici razvijejo dolgo pred cerebralnim korteksom.«
»Kaj je narobe?«
»Da na neki točki v prvem trimesečju izgubimo škrge,
ampak še vedno nismo nič več od mehurjaste vrečke
hrbtenjačne tekočine in repa v obrisih in lasnih mešičkov
in majhnih mikročipov ostankov krempljev in rogov.«
»Je to zato, da se bom slabo počutil? Te je zjebalo, da
sem po vsem tem času brskal za podrobnostmi? Je spet
sprožilo žalovanje?«
»Samo še nekaj mi potrdi. V notranjosti prikolice. Tam
je bil neki predmet ali zaporedni trio predmetov v
sledeči barvni shemi: rjava, lila, in bodisi mentol-zelena
ali žolto-rumena.«
»Lahko te pokličem nazaj, ko boš spet pri sebi. Noga se
mi tako ali tako že guba v vodi.«
»Tukaj bom. Še celo nogo imam, nad katero bom vihtel
čarovnijo. Niti najmanjše reči ne bom spremenil. Ravno
dobro pripravljen sem, da se vržem na ščipalke. Dobro
se mi bo zdelo, vem.«
»Pregrinjalo. Kot neke vrste kvačkano pregrinjalo, na
sedežni. Rumena je bila bolj fluorescentna kot žolta.«
»In beseda je zadušena. Brcni nekaj jajčastih žog za vse
nas, O. Naslednji zvok, ki ga boš slišal, bo neprijeten,«
je dejal Hal in z izrazom izredne intenzitete podržal
telefon povsem zraven noge.

Prevedel Jasmin B. Frelih


