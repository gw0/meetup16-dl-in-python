Idiot


premišljeni konsenz kot takojšnjo valuto in samoopravičljivi
etos, na katerem temelji določenost vsakdanjega življenja.

Dragi Ian,

Kapitalizem instrumentalizira vrednost, tako da jo monetizira.
Mar lahko nenehna monetizacija vrednosti, ki smo ji priča —
in ki postaja vedno bolj karizmatična z eksponentno rastočo
močjo računskih strojev, ki jo ženejo —, v celoti vsrka
zmožnost naravnega jezika za izpeljavo učinkovite etike in
politike, s katero bi lahko opomenili, ovrednotili in se uprli
kapitalizmu lastni zgodovini »vrednosti«? Z drugimi besedami,
ali lahko zgodovina pismenosti še vedno vsebuje mogočo
postkapitalistično prihodnost za uresničevanje, distribucijo in
vrednotenje »premoženja« na drugačen način od finančnega
kapitalizma, ki ima monetizacijo za edini legitimen izraz
optimalne razporeditve vrednosti prek optimalno racionalnega,
»svobodnega« in univerzalnega trga?

odkar sva se prejšnjo pomlad skupaj pojavila na okrogli mizi
Left Foruma o prihodnosti eksperimentalnega literarnega
založništva, sem skušal jasno izraziti svojo intuicijo, da
je najinemu razgovoru o »prihodnosti knjige« manjkalo
nekaj ključnega. Po tem, ko sem prebral izjemno zgodovino
razvoja prvega hitrega, naključno dostopajočega računalnika
s hrambno matriko — Turingova katedrala: Izvori digitalnega
univerzuma, avtorja Georgea Dysona —, se mi zdi, da sem
prišel bližje izrazu tega, kaj naj bi ključno bilo. Dysonova
knjiga prisili bralca, da se spoprime s predpostavko, da je
koherenca vsakdanjega življenja, kakršno doživljamo zdaj,
proizvedena s kibernetiko ukazov in nadzora, ki je znotraj svojih
ekstralingvističnih, matematiziranih protokolov logike vsrkala
in nadgradila lingvistične protokole tiskane pismenosti kot
vladajočo tehnologijo univerzalnih komunikacijskih zmožnosti.
Njegovo knjigo sem dojemal, kot da želi prikazati dejstvo, da
je vsrkanje reprezentacijske zmožnosti znaka znotraj njegove
instrumentalizacije, odklenjene z matematizirano računsko
strojno mislijo, omogočilo, da je prisilna moč nadomestila

5

Ali niso to resnična vprašanja, ki zdaj stojijo za javno
fascinacijo nad usodo tradicionalnega knjižnega založništva v
globalnem poslovnem okolju, ki deluje pod taktirko digitalne
in finančne logike vrednosti in kibernetike pod vodstvom
podjetij, kot so Google, Amazon, Apple, Microsoft, Facebook in
Twitter? Ali niso to ta resnično velika vprašanja, ki bi jih morali
nasloviti z določeno mero refleksije v svojih mislih in svojih

predlogih za ponovno vzpostavitev in ohranitev emancipatornih
in proti avtonomiji stremečih zmožnosti tiskane pismenosti
in neprofitnega založništva v današnjih digitalnih in povsem
sfinancializiranih medijskih okoljih?
Besedi »pismenost« in »branje« se ne pojavita v indeksu
Turingove katedrale, Dysonove nezamenljive zgodovine izuma
prvega računalnika (izumili so ga John von Neumann in njegovi
sodelavci na inštitutu za napredne študije v Princetonu), »ki
bi popolnoma izkoristil hitro naključno dostopajočo hrambno
matriko in na ta način postal stroj, katerega koda bi bila najširše
replicirana in katerega logična arhitektura bi bila najširše
reproducirana.« Kljub temu mi moja intuicija narekuje, da
nam Dyson ponuja zgodovino ključnega trenutka v zgodovini
pismenosti. Kot matematiku, fiziku in računalničarju mu
njegovo intelektualno ozadje omogoča, da na novo in morda
daljnosežno postavi notranjo zgodbo o odklepanju dozdevno
neomejenih moči številk matematikov in fizikov v intelektualni
domet humanistov.
Eden od Dysonovih velikih dosežkov je naslednje središčno
vprašanje: ali John von Neumannova dozdevno uspešna
aksiomatizacija logike in vrednosti skozi številke in računstvo,
na kateri zdaj temelji univerzalna predpostavka globalne
kibernetike in kulture potrošništva — monetizacija je vrednost
—, morda do nas pride na račun človeške zmožnost, da bi se
pravilno odzvali na potencialno transformativno odkritje prav
tega matematika, namreč da je »konsistenco matematike
nemogoče dokazati«?
Dyson, humanistični zgodovinar tehnologije, nas privede prav
do roba prepada sodobnega znanja in moči bolj uspešno, bolj
elegantno, bolj nujno kot kdorkoli drug morda prav zato,
ker je sam izkusil življenje znanstvenika in matematika, saj
je odraščal prav na tleh Inštituta kot otrok dveh bližnjih von
Neumannovih sodelavcev. Računalnik, ki zdaj nadzira toliko
sodobnega življenja, je bil, ne pozabimo!, izumljen med
letoma 1946 in 1953, ker so razvijalci tajnih orožij potrebovali
točne in hitre napovedi o kompleksnosti učinkov eksplozij
termonuklearnega orožja in se je ta naloga izkazala za povsem
pretežko za računske zmožnosti človeškega intelekta.
Predvidevam, da bo le malo bralcev k svojemu branju Turingove
katedrale prineslo zadosten razpon znanja o zadostnem številu
intelektualnih disciplin, da bi jo lahko v celoti razumeli. Zase
vem, da mi ni uspelo. Toda to se morda ne bo izkazalo za
šibkost, temveč za eno od prednosti Dysonove monumentalne
knjige — če ji bo le uspelo sprožiti spremembo v zavesti pri
delu mnogih naših najboljših mislecev. Morda jim bo Dysonova

knjiga ponudila novo zavedanje o tem, kako se njihove
individualne discipline križajo s širšim vzorcem sodobnega
znanja, moči in odločanja, katerega »celota« je morda bolj
grozljiva, kot jo je mogoče opaziti s kateregakoli sodobnega
enodisciplinarnega gledišča.
Dysonovo knjigo sem bral kot romanopisec in urednik, ki je bil
izobražen kot zgodovinar. Največji dar, ki sem ga od knjige prejel,
je bilo njeno razumljivo notranje poročilo o instrumentalizaciji
militariziranih sil ukazov in nadzora, ki je implicitna v
Turingovem in Von Neumannovem razumevanju računalniške
tehnologije in njenega potencialnega stopnjevanja človeške
misli. Dyson to stori s subtilnim vztrajanjem pri opisovanju
norosti sodobne, vse bolj intenzivne instrumentalizacije, ki je
zaprisežena vedno bolj učinkovitim in eksponentno rastočim
aplikacijam kibernetičnih tehnik ukazov in nadzora.
S tenkočutnim zapisom hladnovojne zgodovine razvoja
uporabe novih tehnologij za sodobne različice vse bolj
učinkovite dominacije Dyson prepričljivo dokaže, da njihova
sodobna uporaba za namen maksimalne ekstrakcije profita
korporacij znotraj militariziranega globalnega sistema držav
nima ničesar opraviti s kakšnim univerzalnim, znanstvenim
»zakonom« vrednosti, optimalno racionalnostjo ali »resnico«.
Nasprotno, generativne zmožnosti matematičnega jezika,
naravnega človeškega jezika in narave same nas napeljujejo
na misel, da je današnjo podivjano, univerzalno monetizacijo
vrednosti, zvezano s kibernetičnimi algoritmi, ki maksimizirajo
učinkovitost za tiste, ki se z njo okoriščajo in jih vodi k uporabi
metrike kot nadomestila za etiko, morda mogoče bolje
razumeti kot prihajajočo slepo ulico militarizirane hladnovojne
civilizacije, iz katere še nismo uspeli najti nikakršnega izhoda.

se bo bralstvo spustilo v proces zbliževanja in razumevanja
njegove knjige. (Turingova katedrala je nacionalna prodajna
uspešnica.) Branje navsezadnje ustvari skupen komunikativni
horizont misli v odnosu z mislimi drugih, ki sega daleč nazaj v
čas, preden si je sodobni kapitalizem zadal nalogo, da govor
nauči jezika tržne vrednosti.
Pismenost, akt branja, ki ga ta knjiga predpostavlja, bo na
voljo tudi po tem, ko bo sodobni sistem odpovedal. Toda taista
pismenost, morda skuša pojasniti Dyson, se bo morala pred
tem izviti iz primeža sedanje instrumentalizacije in vsrkanja v
korporativno menedžirane metrike maksimiziranja ekstrakcije
profita, če hoče realizirati svoj osvobodilni humanistični
potencial pri ustvarjanju nove, nemonetizirane misli.
Kakšno bi bilo dejansko eksperimentalno, neprofitno literarno
založništvo, če bi si za svoj ultimativni cilj zadalo eksplicitno
ustvarjanje (v kontekstu sodobne globalno administrirane
strukture ukazov in nadzora) interpretativne skupnosti bralcev
in piscev, katerih namen bi bil realizacija neinstrumentalizirane,
nemonetizirane namenske izmenjave prevedljivega človeškega
govora v kontekstu moderne egalitarne razsvetljenske obljube
o historičnem skupnem?
Nadvse rad bi poznal odgovor na to vprašanje in zdi se mi, da
boste ti in tvoji kolegi avtorji pripomogli pri ustvarjanju tega
odgovora.
Z ljubeznijo,
Peter

Kljub vsemu, kar Dyson ve o silnih lepotah in moči novih
redov misli, ki jih omogočajo računalniki, Turingova
katedrala iz samega osrčja znanosti in matematike zavrne
možnost avtoritete za trenutno instrumentalizacijo ali tržno
racionalizacijo intelektualnega življenja. Njegova knjiga,
nasprotno, postavi skorajda eksplicitno trditev — zgodovina,
ki jo beremo, zgodovina aplikacije nekaterih najboljših
misli človeškega uma znotraj današnjih monetiziranih in
militariziranih korporativnih struktur ukazov in nadzora se
naglo približuje prepadu. Ustvarili smo svet, pokaže Dyson, v
katerem se moramo, če ga hočemo pravilno razumeti, vprašati:
»Kaj, če je cena strojev, ki mislijo, ljudje, ki ne?«
Intelektualna tehnologija, ki jo uporabi Dyson za
argumentiranje svoje zahteve po drugačni etiki odločanja —
in ki se asimptotično približuje drugačni obliki komunikativne
recipročnosti —, je seveda humanistična pismenost, s katero

DRUGI DEL: ZALOŽNIŠTVO KOT SKUPNOST BRALCEV
Dragi Peter,
obožujem idejo literature kot neke vrste rezervat, prostor,
kjer lahko misel in jezik iz časa in prostora pred in onkraj
kapitalizma še vedno obstajata in se razvijata. Obožujem tudi
skrivno intuicijo, ki jo taka misel šepeta — da bosta jezik in
misel, ki ju kapitalizem ni zmožen asimilirati, živela znotraj
njega in ga tudi preživela (vsaj, če bo to uspelo človeštvu).
To je po mojem mnenju ultimativen odgovor na vprašanje,
zakaj je totalizirajoč korporativni diskurz, v katerem smo se
znašli, tako antitetičen do literarne produkcije: saj je zavzeto
branje samo po sebi nekakšna obljuba o času po kapitalizmu (ki
je za izgubljene duše vedno vzrok in zdravilo in vedno cveti ob
lažni retoriki neizbežnosti in trajnosti). »Govor se konstituira v
drugem« — se pravi, naša sposobnost mišljenja in povezanosti
prek jezika je radikalno odvisna od recipročnosti in univerzalne
enakopravnosti, ki jo implicira skupno, ki je jeziku imanentno.
Literatura po svoji naravi meče luč na prihodnost in na
preteklost proti poljani, na katero nam Amazon prepoveduje
vrnitev.
In kaj lahko »založništvo« (s čimer vedno mislimo »skupnost
bralcev«) pomeni v teh temnih časih? Kot ti bi si sam rad
zamislil model, v katerem bi bralec knjigo izpopolnil — se
pravi, neko različico založništva, ki bi ustvarjalo in negovalo
skupnosti živahnega kritiškega odziva. Te skupnosti, za katere
je splet popoln prostor, se bodo morda izkazale kot bistven
laboratorij pri poskusih, kako privleči nazaj na dialektično
površje Atlantido pismenosti, ki jo google s pajdaši kar naprej
potaplja. Morda so to prvi koraki k ponovnemu odkritju tiste
vrste vrednosti, ki je nikoli ni mogoče pretvoriti v denar.
Za vse to se zdi, da nas zavezuje k stvaritvi neke vrste literarnega
repertoarja, tezavra v prvotnem pomenu besede, zakladnice.
Pri Dalkey Archive Pressu so storili nekaj podobnega, ko so
sestavili seznam draguljev modernizma in novega romana,
s katerim postavljajo okvir sodobnim delom, ki izidejo pri
njih. Pri The New York Review of Books so nedavno pritegnili
nemalo pozornosti, ko so ponatisnili opus Renate Adler. Njenih
knjig, čeprav jih je veliko in niso bile več v tisku, ni bilo nikoli
težko najti, zato se zdi, da so z dejanjem ponatisa hoteli bolj
zakoličiti neko usmeritev (»te knjige spadajo sem«), kot pa
skušali izboljšati dostop do njih. V obeh primerih založnik
odigra vlogo, ki je podobna vlogi kustosa ali arhivista: izbor del
po splošno občutenem in pozneje izoblikovanem sorodstvenem
ključu brez ozira na komercialno ali pedagoško uporabnost

7

izbora, ki se tako ustvarja. Zakaj se ne bi vprašali, »kateri
je tisti antikanon, katerega modi operandi in čarovnije so
zasnovale neko partikularno agendo, ki jo sodobni avtorji
interpretirajo na novo in ki odzvanja v skrivnostnem prostoru
lingvističnih srečevanj, zaznamovanih z branjem?«
To si predstavljam kot dvotirni sistem založništva, kjer je
lahko frontlist produciran na ustaljen način (črnilo na papir, z
elektronskimi edicijami v pripravljenosti), backlist pa obstaja v
spletnem arhivu (in tisk na zahtevo bi ga napravil dostopnega
tudi sovražnikom dreves). Frontlist te vrste bi bil priložnost
za označevanje trenutnih dogodkov v jeziku — tako novih del
in svežih prevodov. Glede backlista v takem modelu — no, saj
je splet napravil dostopno že več ali manj vse, toda, kot so
opozorili že vsi od Vannevarja Busha do Davida Graeberja,
preveč razpoložljivosti pravzaprav omeji dostop, tako da nas
preplavi z več možnostmi, kot si jih sploh lahko predstavljamo.
Namesto tega si zamišljam skrbno izbrano naročnikom dostopno
spletno knjižnico, ki lahko ustvarja premičen kontekst, znotraj
katerega se bodo izdajala nova dela — prilagodljiv, intrinzično
začasen okvir za nenehno rekonstrukcijo pomena.
Za to delo — kultivacijo skupnosti pomena skozi branje in
odziv — bodo morali poprijeti založniki. Te vrste založništvo
bi zadevalo, kot večina založništva, predvsem iskanje do tedaj
nedostopnih tekstov in njihovo prinašanje na plan, toda tudi
risanje zemljevidov sorodnosti vzdolž pokrajin in zgodovin
literature, razkrivanje nepoznanih in celo eksotičnih povezav
ter odkrivanje zanemarjenih intelektualnih družin.
Da bi založniki ostali relevantni, bodo morali najti način, kako
napraviti križišča teh aktivnosti za epicentre bogatega dialoga
med bralci, pisatelji in uredniki. Ne bom se pretvarjal, da lahko
predpišem, kako se to bo ali kako bi se moralo zgoditi, toda
poznam eno reč, ki lahko pomaga, in ta je, ne po naključju,
v domeni uspešnih založnikov že od Johannesa Gutenberga
dalje: brezobzirno navdušenje nad lastnimi knjigami.
Model, o katerem govorim, založnikom ne bo pustil nobenega
prostora, da bi bili odrezavi ali tehnokratski. Obstajati bodo
morali jasni razlogi, estetski ali ideološki, za vse knjige, ki
se bodo pojavile na njihovih seznamih. (To pa ne pomeni,
da bo vsaka knjiga potrebovala široko občinstvo, preden bo
izdana. Občinstvo ene same osebe lahko upraviči tisk knjige,
če je ta oseba prava.) Bralci bodo tako smeli zahtevati jasne
razloge, zakaj se je določena knjiga pojavila pred njimi —
takojšnji korporativni profit, bodoče komercialne priložnosti,
možnost filmske adaptacije in posebne usluge avtorjem
bodo seveda vključeni med mogoče odgovore (s kritičnimi in

interpretativnimi posledicami za delo, o katerem bo tekla
beseda).
Kljub skorajda nezaslišani količini proizvodnje sodobne
založniške industrije se obrobje literature šibi pod pritiskom
knjig, ki moledujejo, da bi se jih natisnilo, in ki bi jim model,
ki ga opisujem, izjemno koristil. En primer je Moskva–Petuški
Venedikta Jerofejeva, delo, ki je bilo že nekajkrat prevedeno
(prevedel ga je tudi William Tjalsma), toda ne v izjemni
Vagriusovi izdaji iz leta 2000, v kateri so vključene ekstenzivne
opombe Eduarda Vlasova, ki rigorozno preišče njegove mnoge
citate, odmeve in zakulisne spopade s stoletji ruske literature.
Drug primer je odlična poezija Jareda Whitea, ki jo informira
široka skupnost prisotnih in odsotnih pesnikov in vitalno
uporablja poetiko lirične disrupcije in tenkočutno reprogramira
glasove in oblike — kjer zmotno pričakujemo, da bomo našli
trdnost pesmi — v mesta neprepoznavnosti in navdušenja.
Za založnike, ki bi hoteli prevzeti tak model, bosta nujna
tudi doseganje in zaščita popolne neodvisnosti — s tem
mislim uredniške neodvisnosti od tistih ustanov (vključno z
univerzami), ki jih bodo financirale in, kar je še bolj nujno,
neodvisnosti od trgov in kapitala. Za take vrste založništvo
bo nujno ustvarjanje večje mere prihodkov, kot jih lahko
pričakujejo od prodaje svojih knjig. Premetenost — celo,
kakor bi temu rekel genialni založnik in romanopisec Eugene
Lim, »parazitstvo« — založnikov se bo morala tako ponovno
fokusirati in usmeriti na novo. Takšno založništvo bo delovalo
bolj kot muzej ali kot arhiv, torej kot ustanove, katerih fiskalne
akumulacije idealno služijo kot zapora pred nasiljem trgov, in
ne kot gorivo zanj.
Upam torej, da je to, kar opisujem, poziv k modelu založništva,
ki je paradoksalno tako vzvišen kot demokratičen. Vzvišen v
smislu, da so njegove osrednje aktivnosti izbor, ohranitev in
prenos tekstov; vzvišen, saj je založnikova naloga instigiranje
stika s teksti, ki naj definirajo svet; vzvišen, saj je primarna
naloga teh tekstov, da presežejo parametre obstoja, ki nam
ga ponuja naše dnevno življenje; demokratičen, saj je njegov
cilj premikanje razmejitve zaznavnega med enakopravnimi
posamezniki, odpiranje prostora za dialog, s katerim lahko
izrazimo egalitarne oblike vrednotenja, ki jim bodo nato lahko
postale odgovorne drugačne oblike vrednosti (kot denar, kot
politična struktura).

oblike vrednosti. Z ulico in barikadami vred. In kar mislim s tem,
je, če pogledamo na reč s praktičnega vidika, da potrebujemo
jezik, ki bo nadomestil analitični stroj kot središčno silo v naših
dnevnih določitvah prisotnosti in odsotnosti v svetu. Procesi
odločanja morajo biti povrnjeni jeziku, saj je jezik kljub vsem
svojim neuspehom in nepremostljivim prepadom edini formalni
simbolni sistem, ki je dovolj prehoden in prilagodljiv, da lahko
zrcali kompleksnost in neuresničene možnosti človeškega
družbenega življenja.
Če bomo na prizorišču, ki so ga grozovito izmaličile
katastrofe računstva, znali razrešiti daljnosežne konflikte
brez medsebojne likvidacije in povrnili v življenje dejansko
politiko, skozi katero bodo preteklost, prihodnost, notranjost
in zunanjost kapitalizma podvržene družbeni odgovornosti
do univerzalnega človeškega interesa, potem je jezik —
formalno konstituiran kot egalitaren prostor skupnega branja
— še vedno najboljši mogoči prostor za ustvarjanje, zbiranje,
prevpraševanje in vrednotenje trditev. In v tem trenutku, ko
so enice in ničle skoraj popolnoma iztrebile tradicionalen svet
založništva, se morajo založniki spet začeti zavedati svoje
svečeniške in demokratične dolžnosti čuvajev ognjišča jezika.
Še zadnja stvar, ki bi jo rad povedal: čeprav sem zavzel precej
resnoben ton, bo vse skupaj ena velika zabava. Naš vložek ni
nič večji od življenja in na tej točki nimamo kaj dosti izgubiti.
Večino tega, kar moramo storiti, lahko storimo skozi igro in
za temeljni kamen svojega dela lahko postavimo to, da sta
branje in razpravljanje o prebranem med največjimi užitki
sveta. To je pustolovščina, ki jo v šolo pretihotapimo znotraj
učbenika. Pismenost je prostor, kjer nam je lahko mar, kjer
lahko odraščamo koristno zmedeni, kjer se lahko učimo drug
od drugega. Jutri bo sneg. Dobro spi.
Z ljubeznijo,
Ian

Izvirnik objavljen na
www.quarterlyconversation.com

V literaturo moramo povrniti neke vrste sveto bojevništvo,
skupnostno militantstvo za ponovno vzpostavitev besede —
ne kot nekakšne himerične, brezstatusne diskurzivne sfere,
temveč kot ključno snov, skozi katero bodo ustvarjene vse

9

UROŠ
PRAH

OBJESTNI PEC

Segati vanj /kot/
trzniti — bolščati — malo bruhniti
kislo lužico /spraviti
to zadnjo polovičko iz sebe/
nagibajoč se čez kislo polovičko
vdihniti zimo
biti bolje
namočiti glavo v nek sod v kotu
se postaviti predme, zreti,
kako plešem, se zvijam in se stegujem —
zgrabiti kožo na hrbtu, objestno
povleči gor.

Sem ščene, poscan
strah, prah —
besen vase, tresoč
se postavim, rečem nekaj
kot: bejž bek; pa
kaj ti ni jasno; daj mir;
ne m…

Pa tebe je strah, ti
odurni neznanec, ti čudno
zbrano nasilje, napet potencial
svinjarije, zdaj zdaj
poškropljene čez mene —

Po 62 letih na tem svetu nekaj
vem. Ničesar ni za očmi človeka,
ki mi sedi nasproti, ki pije z mano.

Bežal bom pred vami, ker —
hitro bom šel, saj —
pospešil korak, se
zdrznil — mrgodil —
znižal pogled, ko —
vstran glej —
vdihnil plitko.

Vsi smo en pogled vstran od zloma.

-TRG-

Vsi se neopazno tresemo.
Ne me pozdravljat. Kar hočeš
je, da ti rečem: kul si; no,
nisi kul.

O, brat, težko
gledam mizerijo tvoje sreče.
Neka nerazumljiva krivica je
zataknjena med nama. Mama.
Ne spomnim se, kaj se je zgodilo,
da te ne maram, morda
si bil moj drugi sovražnik.

-ODLOK-

Zdaj sem, kar sem.
Tudi če ne pišem,
ostajam, kar sem postal,
silim se
v ta zvezek.

Ne,
pusti me, moj
jezik je star in strt,
izmozgan — še čisto malo sočna
kost — beg/tek/bek
ti pravim, pojdi, pojdi —
bom, bom bežal, bom šel,
bom gledal vstran.

11

Vsi besni in trezni, brezvezni in bledi in v bedi.

Pesnik je torej tezo postavil,
da se novo proizvede zgolj v samoti
in je šel v samoto,
pa je tam že nekdo bil.

-NOROST JE ODSOTNOST DELA-

Stisk, prsnik —
vpnem
v gnev
2.3.5. faza tiska
tekst torej zbit in čudno
vraščen v dlan
gre čez
srčno stran teže.

O, o, o,
bolj dol, Dane —
kjer se lišaj v sluz obrača,
kjer se črna v črno vrača,
tam plesem.

Iz sključitve bo tudi tu nekaj zraslo
iz na eni strani stisnjenih,
zdrgnjenih in na drugi
razmaknjenih vretenc —

Tako te iz zasede obsede bližina.
Nič ni skupaj —
vse je blizu —
ime mi je ekonomija.

Ustvarjanje pogojev za delo
čakanje —
mišljenje smerno
topi čut
telo nemo
sit, sit, več
popolna odsotnost lakote —
vse v kurcu,
ampak ne gre slabo —
med solidarnostjo
in zavedanjem, da se investira,
kot teče kri na ulicah —
sram reči kri —
ustvarjanje pogojev, torej
delati za možnost dela
pridobivanje sredstev
gradil, organiziral, premeščal
pridobil
sredstva
za produkcijo
vsebin
viri, vidiš, vidiš on!
on nekaj ima, on hoče,
pogruntal bo, privezal to
hišo, da ne bo tako
prosto drsela.

-TRGET-

Zato bom tekel na ta vrh, ta
vrh te gore, s tem krokarjem,
soncem in vetrom in opremo in
sendvič pojedel in potem bom
tekel dol in pol bom
dremal v avtu in potem
bom bluzil doma.

BLAŽ
IRŠICˇ

Škorec s seznama,
ne bom objesten do svojih učiteljev;
za kaj takega so me
premalo naučili —

KRATKE PESMI ZA TISTE, KI NE MARAJO DOLGIH PESMI
JEZUS, RASIZEM IN USODA
»Ti, Jezus … zadnjič sem malce razmišljal … pa saj za Žida si
jo še dobro odnesel. Kaj praviš?«
Slovenci in odpoved in Slovenci
»Šef! Aleksander zjutraj ni prišel v službo!«
»Aha … Verjetno se je obesil …«

LJUDJE
»Oče! Na dvorišču je gruča ljudi. Videti so razburjeni.«
»Da, George. To so Indijanci. Bodo že odšli.«

Zdaj sem, kar sem.
Tudi če ne plešem,
ostajam,
kar sem postal,
silim se —

SOSED IN ŽIRAFA
Kupil sem si žirafo.
Zdaj imam eno žirafo več kot sosed.

Kje si,
prijatelj?
Vselej
šele ta,
ki prihaja.

LISTJE NA VRTU
Ljubezen …
Zblazniš,
Ližeš piško,
Se naveličaš,
Odblazniš,
Razpadeš,
Zakolješ prašiča,
Pogrešaš,
Pograbiš listje na vrtu,
Pozabiš
In spet si na začetku.
Stari, dobri kandidat za župana Vrhnike.

13

PESEM, KI BI JO LAHKO NAPISAL KATERIKOLI MOŽ, KI
VSTAJA OB PETIH
Vstani, obrij se, delaj!
Že vstanem težko …
Deloholiki so zajebali ta svet,
Rešijo ga lahko le lenuhi,
Vendar vse skupaj je malo verjetno.
Opisal bi vam občutke,
a jih nimam.
Olatunji je udaril po bobnih
In očistil svet pritlehnosti,
Reinhold Messner je stopil na vrh Mont Everesta in ugotovil,
Da bo moral nekako priti dol,
Jaz pa sem vstal ob petih,
Da bi delal, delal, delal.
Čeprav bi raje gledal, gledal, gledal
Sončni vzhod.
Pomislil sem …
Rad bi bil Vincent van Gogh,
a bi rad obdržal uho,
rad bi bil Marquis de Sade,
a bi rad obdržal ugled,
rad bi bil Mihail Gorbačov,
a ne bi rad izgledal kot nekdo,
ki se mu je šoja usrala na plešo.
Tisto noč sem blestel z izgovori.
»Kje si bil tako dolgo? Večerja je mrzla!« si rekla z mrazom v
srcu.
»Jaz in Radovan Karadžič sva skisala eno veliko skledo repe.«
»V redu. Toda dogovorila sva se, da boš do osmih doma.«
»Pravila so zato, da se jih krši,
Čustva zato, da se jih skriva,
In ure zato, da imajo športniki sponzorje.«
Obrila si se …
Nadišavila …
In zaspala pred televizorjem.
Pojedel sem mrzlo večerjo in jo poplaknil z mrzlo vodo.
Radovan mi je drugi dan povedal,
da je tudi on jedel mrzlo večerjo.
Bridka je bila smrt Evrope, Srečko,
A tebi vsaj ni bilo treba živeti v mrtvi Evropi
Ali pa vstajati ob petih.

CUNJA

KAKO SVA SE Z BOGOM RAVSALA ZA ŠČEGETAVČEK

STARKE, VINO, LA VITA

Začel sem delati v neki fabriki.
Zgodilo se je spontano.
Nekdo je rekel: »Bon Jovi.«
Jaz sem rekel: »Preveč diabolično zame.«
Predin je rekel: »Ualabladala.«
In tako sem se znašel v prostorih,
Kjer te poskušajo umoriti,
Vsak dan,
Že zelo zgodaj.
»Sinko, zdaj si naš. Pazi na službo kot na boga.« Mi je dejal
nekdo, ki redno obiskuje volitve.
VSAK GLAS ŠTEJE!
»Kot na boga?« sem se začudil.
»Vedno sem mislil,
Da on pazi name.«
To je bilo obdobje,
ko sem si redno umival hrbet, ramena, gležnje, rit in trebuh.
Želel sem biti pošten.
Obsedel me je hudič.
To se je videlo že,
če si samo na kratko pogledal moja umita ramena.
»Ostati moraš lev!« sem si govoril.
»Ostati moraš lev tudi takrat, ko ti hijene vzamejo plen.«
Spomnil sem se tete Štefke.
Dejala je, da jo je dedek vsak dan pobožal po ritki
in ji šepetal svinjarije na uho.
»Izgubila sem otroštvo …« je govorila Štefka.
Jaz sem izgubil pet let v želji, da bi vzljubil Joy division.
In zdaj sem se znašel tukaj,
Kjer me skušajo umoriti.
Prijelo me je scat.
Odšel sem na stranišče,
Opravil,
Si umil roke, ker sem skušal biti pošten,
Nato pa zagledal cunjo za brisanje rok.
Bila je umazana, kot bi v njej okopal Mengelejev nasmešek.
Obrisal sem si roke, ker sem skušal biti pošten,
In odšel nazaj med morilce.

Ko sem prvič lizal tvoje mednožje, se mi je zdelo,
da skuša še bog vsiliti tisti svoj dolg jezik zraven
in tiste roke, ki so ustvarile Izrael in Palestino.
Skušal sem te dobiti na svojo stran,
Želel sem zmagati.
In če želiš zmagati, si ne želiš boga za nasprotnika.
Tam smo bili,
Med tvojimi nogami,
Bog, jaz in obup.
Nato pa si zaklicala njegovo ime
Ooo, bog …
Izgubil sem,
Preboleti sem moral še en poraz,
A tokrat je bilo enostavno,
Nihče ne zmaga,
ko se združita bog in ženska.

Rada bi, da te silovito udarim z bičem,
Kurbe Azurne obale,
Guverner Alabame,
Spomenik Jožeta Plečnika
In toyota celica
So mi priča, da mi ta ideja ni všeč.
V kotu sobe, kjer se ni uresničila še nobena želja,
Se mi je skozi napol speče možgane odvalila beseda
UNTERMENSCH.
Imela si zares globok izrez.
Hitro sem stopil na stran muslimanov in ti rekel:
»Ljubi Alah! Ali morda jaz hodim po ulici in kažem precejšen
kos svojih jajc mažoretkam,
punčkam, ki delajo kolesa na travniku,
in ženicam, ki skušajo preboleti menjavo vlade?«
Včasih bi se rad ponovno rodil,
Vendar ne v Ruandi …
Lahko bi bil Grk ali opica,
Natepaval bi kako staro ženico,
Vedno, ko bi prišel k njej, bi me najprej vprašala,
ali sem kaj lačen,
Dovolila bi mi, da jo kličem Boris,
Zjutraj bi dolgo poležavala,
Sklonil bi se k njej in preveril, ali še diha,
Nato pa vstal, oblekel gate, ploskal in poskakoval …
Lepinja je neke vrste kruh.
Jutro me je našlo v zelo slabem stanju,
Ljudje brez zdravega razuma bodo vedeli, o čem govorim.
Res sem potreboval spremembo,
Bil sem kot slepec, ki se boji teme.
Nekoč je prišla mimo,
Bila je verna gospa, potem pa se ji je bog nekaj zasral.
Pil sem ceneno vino.
Najboljše stvari so zastonj,
Najslabše stvari so zelo poceni.
Po vsakem požirku sem zadrževal bruhanje v ustih
In ga nato junaško pogoltnil.
Gospa, ki je nekaj hudo zamerila bogu, je medtem že odšla,
Kasneje mu je odpustila,
Imela je veliko srce, v katerem ni bilo prostora zame.
Nič se ni spremenilo.
Sedel sem na klopi ob zeleni reki, goltal svoje kozlanje
In nehote slišal stara tovarniška delavca,
Ki sta se odpravljala na delo:
»Samo, da je petek, a?« je rekel prvi.
»Zakaj?« je vprašal drugi.

15

MONIKA
ˇ
VRECAR

MANITOBA I
Nič ni bolj čudnega od svetlobe, kadar je osvobojena reliefa.
Kako se razlije, kako vibrira, kako boli. Čas, ki ga pije. Sonce.
Nočem noter, hočem zmrznit kot velika zlata sfinga, svetel
pesek, ploščatost zemlje. Če oblačnost je, je enakomerna
in razpotegnjena čez vse horizonte. Izčrpuje toploto iz bitij,
izpareva jo v svoje generatorje. Rože žilave in lesene štrlijo
iz poročnih šopkov mešanih nevest. Te se ne morejo dovolj
prezahvalit za nove mikserje, katerih rezila sugestivno gledajo
izpod svilenih mašenj. Venčki režejo ušesa, puder se briše v
ovratnike, otroci. Dekleta se spotikajo ob gramoz, ob kupe
nerazumljivih ledenih kep, ki srkajo toploto iz koktejlov.
Mislim, jaz samo opažam. Opazovalec življenja in njegov
spojler. Če se kdo obriše vame, je to zato, ker me zamenja za
zaveso. I hate to share my light. xx
Moji gležnji zatekajo, zato sedim na školjki s petami na tleh.
Ko pogledam pod predelkom kabine, vidim še dvoje nog s
petami na tleh. Nobena ne lula, to je enkrat ena. Ko so pedrski
dizajnerji ženskam dvignili pete, zakaj niso dvignili še prstov
— a la štirje tiči, en podplat. Brcnem vrata s svojim bosim
stopalom, ženske boleče čakajo, kdaj bodo lahko hladile
podplate na poscanih ploščicah. Ena ovija štrclje poročnega
šopka v mokre brisačke. Vložek se sikajoče odlepi od plastike
in nalepi na perilo. Novi valovi toplote brizgajo iz maternice
direktno na plastične luknjice always in forever. To vem, pa
sploh nikoli nisem videla ženske. A sploh obstaja? A sploh rabiš
bit živ za tele zadeve, rečem in priča me bedasto pogleda.
Ne štekam. Dokler naju smrt ne loči, pizda! A zdej štekaš?
Zeleni sladkorčki in kanapejčki in obraščki in metuljčki.
Kozlanja polna skleda. Hrček — lička, rep — lisička. Loputanje
sunkovito poriva poscan zrak po plesni dvorani. Zgleda, da vse
te prvinske vonjave moške kar po kemično topijo pod sabo.
Okej, zavpije življenje, a se lahko zdej skoncentriraš na lepe
stvari! Mmmmm. Invalidi. Na plesišču. Štiri noge, dva kolesa
(gume, ki zgledajo nove). Noge enega mlahavo opletajo, noge
drugega trdno na tleh, povzročajo silo zaradi katere noge
prvega opletajo. V enem trenutku jo prime za pas in dvigne
iz sedeža. Dekca in nageljček padeta iz naročja na tla. Folk ju
pohoja. Noge bingljajo. Čevlji ji popadajo z bingljajočih nog.
On jo pa še kar po tleh vleče kot mrtvega otroka.
Čez dve uri že fukata. Ni čist jasno, če njej sede cela scena,
ker ženska ne more govorit. Ampak njene oči kričijo na pomoč.
In to ga rajca. Ona nekaj maha z rokami, dokler ji on ne
poklekne na zapestja, kar približa njegovega kurca precej blizu
k njenemu obrazu. No, ni še čist kurac. Zdej so še smešne v
bokih napihnjene ta lepe hlače in pod hlačami ima tip najbrž

17

gate, sej ni žival. Ampak ona dobro ve, da gre v bistvu za
kurca, da ga lahko sluti, da je tam spodaj, da se premika, da
je pohoten, da bo zaokrožil pred njenim obrazom preden ji
ga bo porinil v usta. Valja ga med zobmi, ampak ga ne upa
ugrizniti, ker se boji, oziroma njena vest jo prepričuje o tem.
Sam ona ve, da ni čisto res in da ji paše končno met meso v
ustih, pa tud če od tega šestdesetletnega na pol pedofila. Ta
lepe hlače so še kar tam, samo kaže da kmal ne bojo več, ker si
tip začne odklepat pas. Nekaj ritualnega je v tem odpenjanju
pasu, zbuja skoraj sveto pričakovanje. Kaj bo s pasom? Kaj bo
s tistim, kar pas zaklepa? Klipsna rožlja in usnje se odteguje.
Tip le nima gat. Tip je žival. Zapestja postajajo plava, ampak
noben ne opazi, ker ona je preveč zatopljena v kurca, on je
preveč zatopljen v kurca in v to, kam ji ga bo najprej vtaknil.
Pizda je tole prednost, da tamala ne more brcat, pomisli, ker
ni čisto prepričan, če je tale zadeva popolnoma prostovoljna.
Potrepla ji kurca po ustkih in čudo čud, tamala stegne jezik,
kar povzroči to, da tip skoraj pade s postle. Zdej šele pas
zares stopi v akcijo. Nič ni bolj čudnega od svetlobe, kadar
je osvobojena reliefa. Kako se razlije, kako vibrira, kako boli.
Čas, ki ga pije. Sonce.

MANITOBA II

MANITOBA III

Zarez v srečo, zarez v srečno plat življenja. Zasek v smrt. Če tí
čevlji pašejo k temu pasu, pa če ta pas paše k tej kravati, pa
če si sam, pa če si v dvoje, pa če se ti zdi narobe, da dajejo
jabolčni sok v jagodni smoothi. Pa če je tvoj amount napitnine
primeren stopnji poneverjanja prijaznosti, pa če je tvoj naglas
dovolj vzhodnoevropski, da prekrije, da je balkanski. Pa če ti
je všeč to mesto, pa če ti je všeč to, da maš kam it po filmu
in te ne zebe, pa če ti je všeč, da je stanovanje okuženo s
prvovrstnimi pikapolonicami. Pa če jebeš Starbucks, pa če ližeš
Parlor, pa če odfukaš TB ker je poneverba. Ko te moram gledat.
Ko te moram gledat zamižim od bolečine dokler se svet ne
premakne za sekundo bližje. Ko se te moram dotikat, brišem
zrak s kretenj, brišem svobodo, brišem svoje veje, lomim svoje
veje, brišem svoje mesto v svetu, ki ga ni.

Že samo uporabiti besedo srce, v okoliščinah, ki so tej besedi
tuje. Nobenih prispodob. Recimo. Emily me je prišla iskat ob
17.30. Večerja in ples sta bili na trapastem lesenem gradu, ki
so ga par let nazaj postavili namesto (ne pa na mestu) starega
gradu, ki ni bil niti star in so ga pač podrli, da bi preorali zemljo
v parkirišče. Na srečo je imela s sabo najlepšo dojenčico, ki je
bila hkrati moja vata. Me prav zanima, kdaj se ta naklonjenost
potem prevesi v perverzijo. Da te prime od tega da ščitiš in
previdno ravnaš, do tega, da bi speštal, požrl, zlorabil, posilil.
Od kod pa ta otrok? Ves bel in radoveden. Poln potenciala za
vtise še docela neraziskanega sveta. Ja, to je fajn, otrok samo
čaka, da zraste. Ob pultu Jonah pokaže name, jaz naročim,
potem pa on vstavi svojo kartico v terminal. Tako doživljam
denar kot nekaj docela abstraktnega, bolj kot besedo, nič
takega, kar se direktno veže name, kar določa moj obstoj.
To dobro dene moji produktivnosti, v smislu, da jo izpodbija.
Nisem lena v grešnem smislu, temveč iz principa. What’s the
point, what’s the point. Od kod pa misliš, da je prišlo vse tole;
pokaže na piščanca in kokosovo vodo, kar me zmede... Od kod
pa JE prišlo vse tole? Najbrž moja ljubezen SI zasluži, da je
sita.

Ko gre vse v kurac me objameš in zašepetaš, da bi me rad
pofukal, ker sva edini dve človeški bitji še živi in morava od
začetka zaplodit človeštvo. In morava od začetka zaplodit nove
otroke, nove vojake, nove električarje, nove morilce, morava
zaplodit nove ženske, nove brisalce resnice, nove slečneže
na morski rivi, ki sijejo svoje rake na drugo stran vesolja. In
morava zaplodit nove storilce sveta. Vrstni red v rjavi tekočini
prevelikih mest, statistični delež pokrajin z majhnim naravnim
prirastkom. Vse to morava zaplodit na novo, dokler mi pička
ne zarjavi od drgnjenja, in ker dež pada nanjo, ker so strehe
vse pozabljene. Učasih briše ceste na drugo stran besed,
knjige so zastrupljene s pomenom, jaz uzrem, Malik gleda ves
presenečen, da je Bog za njim, da mu gleda čez ramo, da se
mu reži. Ves zaprepaden nad lastno naivnostjo in zmoto. Da
je skozinvse spregledal belo, ki je vseprisotna, ne pa barve, ki
jih slika njegov film kao film, ne pa revščina, ki kar sama pada
pred oči navdahnjenim umetnikom, brezno, ki drži nad sabo
vlažen zrak, sanje, v katerih nič ne zre vate, omrežje mladih
senc namesto smrti, omrežje zla, ki seje dno vesolja, ki seje
seme v dno vesolja, da bi porodilo (s)misel.

V gradu ni nič takega, kar bi si zaslužilo opis. Polno nakičene
praznote je. Praznih frizur, praznih trepalnic, lukenj med
nogami, praznih kalorij. Tam so prazne knjige, tam je
prazen krompir, ki si ga nalagajo na krožnik. Srce izrezano v
odpadke. Vse zelo barvito, kot praznota ponavadi je. Čutim
jo naravnost skozi želodec. What is the best poem you ever
read? Must be... Tibor Hrs Pandur... do you know him? No
idea. Nekakšen miren in popustljiv obup. In da se ti vdanega
skažem ti danes posvetim, svoje oči, svoja usta, svoje ušesa,
svoje srce. Sebe popolnoma vsega. Samo roke čutim, v katerih
držim otroka. Potem mi nekdo stisne ramo, in za trenutek
čutim samo točno ta del, na katerega se izvaja pritisk. Toliko,
da ne spustim otroka iz mlahavih rok. Emily jo prevzame, da
se lahko rokujem. Vse to podajanje; vselej neke tuje roke,
trapasto. Izsiljevanje, ki ni čustveno, je telesno. Telesno, ki
ni čustveno, je verjetno mehansko. Srce, ki teče pravilno, ki
nič ne trza, ki se zgolj vda. Sebe popolnoma vsega. Samo roke
čutim, v katerih držim otroka. Potem mi nekdo stisne ramo,
in za trenutek čutim samo točno ta del, na katerega se izvaja
pritisk. Toliko, da ne spustim otroka iz mlahavih rok. Emily jo
prevzame, da se lahko rokujem. Vse to podajanje; vselej neke
tuje roke, trapasto pomislim. Pritisk izgine. Potem pa; šok
skoncentriran na trdo kožo pri mezincu, ki razgrebe majhen
delček moje dlani. Kolena mi potrzajo in skoraj se sesedem, ko
naenkrat vse zbledi v ozadje in samo oster rob mojih čevljev

19

se zažre v nenavajene pete. Otrok zajoka, prostor zavibrira,
mamice se spogledajo, mašnice se zapletejo med sabo, samo
virtualno seveda, nekdo naroči viski, jaz ne vem kaj bi, ker
hočem aktivirati še druge dele telesa, s katerimi je elektrika
začasno prekinjena. Nimam spomina kako dvigniti roko, kako
skleniti prste okoli oblike, kako se spopasti s težo na pokončen
način in potem — smešno — se mi začne kolcat. Vibracije, ki
prihajajo iz želodca mi nekako resinhronizirajo razpadle vtise
v celoto. Uspe mi dvigniti kozarec, ampak že sama ta gesta,
tako polna same sebe, navajena in brez pomena. Po-pij te-kočino. Kakšen fantastičen dan, dan ko so odpadli vsi konstrukti
kot npr. ničvredna kurba. Inflacija pomena je deflacija smisla.
Skozi vse modele vidim dol v gnojnico besede, beseda, ki je
bila na začetku. To je — pred stvarstvom, pred vesoljem, pred
upogibanjem pomena v mrtve metafore. Živa zmožnost jezika
je v njegovem naključnem izbruhu nečesa nepričakovanega
— prva molekula življenja. In ničvredna kurba (?) — paradoks
sam po sebi (kurba je vredna kolikor naj se jo plača) — pri
štirinajstih sem bila ful kurba v zavesti majhne punčke, ki se
je čutila ogroženo, ker sem se sama sprehodila mimo otroškega
igrišča in potiho fascinirala njeno krdelo. Osami se, pa boš
povzdignjena v boginjo, mučenico, kurbo, sveto mati. Moja
nadzemeljska vloga v obrambni simbolizaciji tiste punčke.
Majhna punčka je odrasla v kritičarko, ki hoče VEČ od mojega
pisanja, kar seveda pomeni, da hoče manj od mojega pisanja.
Da iz preproste lepe modre kurbe nazadujem na naslednji
arhetip mučenice. Uboga punčka, brleča zvezdica zaspanka,
članica tega in onega tabora, freelance đađmentalistka,
tudi jaz hočem več od tvojega pisanja, precej več! Hočem,
da tvegaš, da napadaš nevarnost tako, da ji nimaš možnosti
ubežati skozi naklepno operiranje kritiških key words, češ,
meni enaki bodo že razumeli. Hočem, da je tvoj poklic tisto, za
kar si bil poklican, ne pa, kamor padeš kot frnikula v luknjico
na dnu marjance. Ne, nočem tvojega prekomernega in na vse
enako nanašajočega se entuziazma. Hočem pa, da nehaš tlačit
živa besedila v neko izumrlo vejo izgovarjanja in da enkrat
in za vselej prevzameš odgovornost za tisto, kar s tabo dela
tekst.

MITJA
DRAB
SPAL SEM DESET MINUT, ZDELO SE JE KOT URE
Potem so me zbudili koraki s stopnic, preplavila me je groza,
da bo nekdo vdrl v razmetano sobo, in vstal sem v maniri vojaka,
ki ga v jarku zbudijo eksplozije leta 1915. Na živce si grem, zdaj,
ko vidim, kako sem svojo ranjenost nosil okoli zapestja kot kos usnja.
Vihal rokav in ga brezsramno kazal vsakemu, ki ga je zanimal ali pa
kar tako. Vem, ni bistvene razlike. Ostajamo razboleli in tudi v prihodnje
si to lahko obetamo. Prizadejamo rane, ki so globlje, kolikor bolj si prihajamo
bliže. »Davek na dodano vrednost,« bi najbrž rekel Frank in vsi tisti čudoviti
ljudje, ki so hodili med pisanimi taksiji in odprtimi kanalizacijskimi jaški
s soncem na obrazu. Eno je res: naše oči skačejo od črke do črke, dihamo,
živimo, tukaj smo v sredini vsega, kar v resnici potrebujemo, v mestu,
ki smrdi po novem letu. Letos sem po mobitelu poslal tri voščila trem
popolnoma naključnim znancem. Voščila zato, ker me neumni mali rituali
polnijo z začudenjem. Naključnim znancem zato, da bi kronično pomanjkanje
domišljije skril pred tistimi, ki jih rad objemam močno in z obema rokama,
s katerimi posedam in tekmujem v klevetanju tega mesta. Z nastopi,
vrednimi najboljših državnih tožilcev, prepričujemo ostale in sebe,
sebe in ostale, da je samo še vprašanje časa, preden zapustimo te ulice,
zamenjamo to življenje za neko drugo. Toplino skupnega minevanja
smo iz nenapovedanega gosta že zdavnaj vzgojili v domačo žival.
Jutra plimujejo ob naših posteljah. Večeri se približujejo od daleč in se
ustavljajo ob peronih. Kot počasne lokomotive.

21

ZAČETI OD ZAČETKA
Pobrisati stran, skriti sledi.
Kaj nas meče v ravnovesja, za katera vemo,
da se bodo prej ko slej porušila?
Lahkotno lebdeti nad suho vsakdanjostjo, izbirati prijatelje,
ki vedno vejo, kako naprej. Drsati po ledu prihodnosti,
kot bi nalašč iskal luknjo, okoli katere Eskimi v risankah lovijo ribe.
Letala niso za nas, vlaki niso za nas,
opotekanje po potkah, sledenje drobtinam kruha v gozdu.
To je odveč.
Kaj reči, ko ni več odgovorov, ko se pojaviš na vratih v zimskem
plašču in greva noter, mimo kleti, v njej pa zehajo duhovi časa?
Ko leževa v posteljo in ni nikogar v moji izkušnji?
Nekaj dni zatem sem na dež postavil vrečko
in poslušal kapljice, ki so trkale po plastiki.
Pomirjalo me je.
V nočnih urah na plan pridejo najhujši človeški nagoni.
Tako kot pisanje.
Osamljenost v meni me ne teži toliko, kot osamljenost vseh,
ki so živeli pred mano. V tem bi bil rad jasen. Ni me strah smrti,
ampak deklet, ki bodo posedala po parkih in gledala sonce,
ko bom samo še ime na kamniti plošči.
S krhkimi ljudmi sem previden. Počasi in poslušno jih vabim k sebi.
Ženem se za močjo, ki je nikoli ne izkoristim, ko sem na njenem pragu.
Dnevi ostajajo tovarne, ki proizvajajo večinoma slabe sanje.
Ne bojim se sveta na splošno, le njegovih skrivnih koordinat.
Rekla si mi, da se vse spreminja, razen oblakov,
ki plavajo nad tabo. Ali je res pomembno?
Zmanjka besed, kot masla pri zajtrku.
Zakaj bi sploh karkoli pričakoval?
Ne izbiramo namesto sebe, ampak namesto drugih.
Od mene se pričakuje, da najdem skrito substanco,
da iščem trenutke, ki svetijo kot frnikole v večerni svetlobi.
Hvala, ampak to res ni zame.
Skrbno odmerjati dneve, kot inzulin po jedi,
ležati ves črn pod razklanim nebom.
Nadomestljivi smo. Vprašanje je, za kakšno ceno.
V vsakem primeru se goltamo in se nikoli ne naveličamo.
Naša življenja na premici časa. Kot luči tovornjaka,
ki prek puščave drvi proti polžu, ki išče hrano.
Kak manifest za svoj modus operandi iščem po steklenih površinah,
ki se kopičijo okoli mene, zloščene od negotovosti.
Kaj, če se nikoli ne vrnem?
Kdo me bo pogrešal?
Katere roke me bodo sprejele in kako trden bo objem?
Biti isti človek dvakrat. Govoriti stvari, ki jih nihče ne pove.
Biti isti človek dvakrat. Govoriti o stvareh, ki jih nihče ne pove.

GAŠPER
TORKAR

23

PALPITACIJE, VOL. 1
20. JUNIJ 2013
Prišel sem v obdobje, ko sem zmožen proslaviti ljudi, ki se
me dotikajo, samoto, ki me nenehno obdarja, in zmožnost
artikulirati, da se nahajam v prostoru, ki bi brez mene sicer
še vedno obstajal, ampak da sva kljub temu drug drugemu v
uteho in zagotovitev, da sva si ob strani v vseh stvareh, ki še
pridejo, ki so neznane in ki vsebujejo določeno količino mojega
vpliva.
Mi smo ta prostor. Naprej nas vodi vprašanje. V nas odpira svet,
ki smo mu tuji in ki se z nami želi pogovoriti pred nadaljnimi
posegi. Moramo ga prepričati, da ne moremo nikamor razen
v njegovo prehodno resničnost in da se tudi mi želimo
pogovoriti o nadaljni integraciji in študentskih izmenjavah.
Naju obvezujejo besede, toda kaj obvezuje njih? Zagotovitve
in obljube, ki se jih morda držimo, morda ne. Sprejmemo jih
v vednost. Če so iskrene, že zgolj izrečene spremenijo stvari
na bolje.
Prav: razumem vpliv tvojega obstajanja in ga sprejmem.
Upam, da mi ne želiš nič slabega. Ampak hkrati tudi potiho (in
v spraševanju, ali naj ti povem ... v spraševanju, če je sploh
treba, da ti povem) upam, da boš ti sprejel moj neizogiben
vpliv in vdiranje v tvoj prostor, kjer plešem in kjer se veselim in
proslavljam tebe in svoje telo, moje večno drugo, na katerem
je točka, kjer se stikava, in vir vseh posledic: naj pridejo!
Dobrodošle so.
Počutim se odprtega in se zavedam svojega počutja in odprtosti
in upam, da bo ta prehod, zavetje in ranljivost, zaupam, da bo
še dolgo obstajal in ostal odprt. Sili me, da bi rekel: še dolgo
potem, ko mene in morda tudi tebe več ne bo, ampak ne vem,
kaj to pomeni in kaj sledi, in to me navdušuje.
Skleniva, da lahko o naju, ko naju več ne bo, govorijo
svobodneje, in si v sebi sploh dovoliva to možnost, da bodo o
naju govorili, kot nenehno opombo in obvezo, kajti zakaj ne?
Morda sem se naveličal tako imenovanih naključij in njihove
simbolike. Morda sem se naveličal naveličanosti in si lahko
končno dopustim sprejeti svojo preprosto, temeljno željo: biti
močneje.

20. JUNIJ 2013
Now is the essence of my domain and it contains
all that was and will be.
— Saul Williams
Zdaj je moje bistvo in vsebuje vse, kar je bilo, in vse, kar bo.
Zdaj je obdobje, ki ga mislim, in domena, od koder vam ne
bom pustil oditi. V zdaj smo odrinjeni.
Vse hočem zdaj. Vsa stanja, vse očitke, vse premike, vsa
razumevanja. Hočem, da damo na mizo vse karte, potem
hočem, da izpraznimo žepe. Hočem, da se slečemo in damo
na mizo vse svoje obleke in potem še vsa svoja telesa in vse
svoje misli in potem nas bom, ne vem še kako, ampak nekako,
prisilil, da se prenehamo sramovati vsega, kar nas veže skupaj,
da iz nečesa izvlečemo glasbo, utihnemo in plešemo.
Tudi če mi bo kdo rekel, da se obnašam kot otrok ali da se
naj sprostim in doživljam stvari malo bolj/manj resno — ne:
hočem biti otroški in ranljiv in sem otroški in ranljiv. Hočem
biti otročji in aroganten in sem otročji in aroganten. Hočem,
da mi rečeš, da sem otrok. Hočem, da me ozmerjaš s tem:
otrok! To bom nosil kot oklep, ga potem odložil in od tebe
zahteval, da narediš kaj, da si fizičen; bodi analogen z mano!
In če berete ali poslušate te besede in vas morda, upam,
veseli, ker ste se za trenutek znašli v tej pesmi in moji glavi,
potem hočem, da se zavedate, da se tudi jaz zavedam vas,
kako mi popuščate, kako zrete v mene kot v polprepustno
zrcalo. Zavedam se vašega dvoma in trdnega prepričanja:
poznam ju, moja stara prijatelja sta. Veseli me, da ju poznaš
tudi ti in da naju to skupno poznanstvo druži in povezuje in
uči. In hej, ti, oprosti, če te moti, ni mi žal, da te nagovarjam
kot znanca, ampak bi si slučajno kdaj želel postaviti kakšno
vprašanje skupaj z mano? Bi si slučajno kdaj želel biti skupaj z
mano povsem prepričan?
Trenutno sta na svetu dve neverjetno močni sili, nujni potrebi,
ki se jima želim in moram podrediti: biti sam in se s tabo
pogovarjati. Hočem biti sam in hočem ti brati. Hočem, da me
prekineš, hočem čisto zares, da me nehaš poslušati in da zapreš
to knjigo ali mi vzameš oder, nočem govoriti z njega. Hočem,
da me posedeš nazaj med ljudi ali me zvlečeš na posteljo in
se končno ljubiš z mano! Ah, nič ne bo, še vedno sva globoko
pogreznjena v nerodnosti, najraje bi zbežala daleč stran, še
se bova morala osvajati, poslušati, ignorirati, še bova morala
nadaljevati to igro pantomime, ugibanja in razočaranj.
Upam, da sem s tabo, in ne zgolj na drugi strani šipe, in da
se me lahko, če želiš, dotakneš: dovolim ti, spodbujam te,
nagovarjam te: hočem, da me pomiriš in mi rečeš: bodi zdaj
tiho in mi potem kaj poveš ali prebereš tudi ti ali da si tudi ti
zgolj tiho in pustiš, da se počasi oba pogrezneva v zavedanje,

da lahko tišina spregovori kot v očeh nasprotnikov pred
soočenjem, ljubimcev pred ljubljenjem ali neznancev pred
srečanjem.
Daj, ti se odloči za smer, ki naj jo ta tišina, ta pesem ubere.
Vem, da me lahko raniš. Vem, da me lahko, če želiš, raztrgaš,
ampak raztrgam lahko tudi jaz tebe. Upam, da te moja
odločitev preseneti. In potem boš na vrsti ti: preseneti tudi ti
mene. Samo odloči se! in se igraj z mano! Oponašajva živali!
Prekini me med besedo z večjim navdušenjem! Vstopi v mojo
sobo, zakaj ne? Sem res tako slaba oseba? Ali te res tako zelo
sovražim? Izzivam te; hočem, da me udariš; hočem, da pljuneš
name; hočem, da me sprejmeš kot brata in objameš!
Samo ne reci, da je prepozno. Zahtevam čas, hočem še zdaj.
Ampak počasi se zavedam svojega pisanja in tega, da me še
nihče ni prekinil. Kaj to govori o meni? Kaj to govori o tebi?
Jaz sem pesem in kot tak se nočem končati. Kot pesem sem
tukaj s tabo in sem sam. Kot pesem sem zdaj in sem bil in bom,
kot pesem me sovražiš, kot pesem te ljubim, poskušam ljubiti,
kakorkoli — naj telo naredi razliko. Poglej vame: ali razumeš,
da sem pesem in da se kot tak nočem in ne morem končati? Je
to slabo?
Če je zima, hočem, da mi v glavo vržeš sneženo kepo. Če je
poletje, hočem, da me potunkaš. In če v prehodnih delih leta,
ko je moja svetloba protislovna, obtičim globoko v blatu, me
primi močno za lase in povleci. Mogoče bodo moje kričanje,
upiranje in bolečina znak za nadaljevanje, ne — znak za
začetek ljubezni.

23. AVGUST 2013
Včasih se mi zdi, da ljudje v mojem pogledu vidijo človeka, ki
je zmožen odgovarjati na dogodke, ki še prihajajo. V resnici se
dan in noč dvigneta neodvisno od mene in me spustita na tla,
ko ne potrebujem biti bitje, ki nenehno ustvarja vrtoglavico
hrepenenja in pohitreno bitje srca po vsakem dotiku;
radoveden sem, neroden. V resnici ni pomembno, koliko sem
izgubljen ali koliko navidezno samozadosten je moj pogled.
Mogoče bom dovolj ljubljen, da preživim življenje. Mogoče bom
dovolj poškodovan, da bom ljudem okoli sebe želel pokazati
nekaj, česar nihče od nas še ne ve, da obstaja: nevaren, temen
nasmeh v pritličju prihodnosti, obraz ljubimcev, staršev v želji
po nadaljevanju: nesmrten obraz. Vse je. In če noči nočejo
več trepetati pred poletjem, ognjemeti, tekmo, je moj pogled
podvojen: sodoben, poln zanesenega dvoma. Biti eno sam s
sabo, biti eno s ciljem neusmerjene, žareče ljubezni, biti eno
s praznino. Nisem še srečal človeka, ki bi bil eno s čimerkoli.
V zrak sem vrgel žogo in nazaj je priletelo srce in za trenutkom
zanosa se je v prestrašeno telo naselila tišina. Če je otroštvo
bilo in je priklicano nazaj, je otroštvo neresnično, poseljeno z
ranami. Če je telo šahovska figura in so misli karte, potem sem
povožen in ne znam igre, ki bi jo lahko igral po prašnih hodnikih
med spalnicami. Nič več. Sprt sem, trmast. Naivnost, prisrčna
stran ignorance, me vedno manj varuje. Vse, tudi ljubezen, se
počasi zapira v pripoved. Vse se redči že vse naše življenje,
in tudi ko smo se že skoraj dotaknili, se je vesolje nenadoma
začelo širiti hitreje.
Pogovori med ljudmi mi govorijo, da je moj strah neupravičen,
da bomo še nekaj časa vadili nihanje dnevov in noči, letnih
časov, generacij. Upam, da naših življenj ne bo nihče uprizarjal
na odru ali platnu, razen pod pogojem, da je igra pristnejša.
Upam, da naših življenj ne bo nihče tlačil v dokumentarce
z igralci, ki v naravi zamaknjeno recitirajo poezijo, in z
družinskimi člani, ki se z grenko-sladkim priokusom spominjajo
naših vsakdanjih ritualov, ki naj bi povedali nekaj o nas. Vseeno
pa upam, da bo nekaj, karkoli ostalo od vseh dni, ko se je bilo
treba postaviti nasproti samoumevnosti, zlobni sestri tišine, in
noči, v katerih smo morali biti prepričani, da nekam vodijo, da
bi jih preživeli.
Jutra in večeri vztrajajo v svojem dviganju in spuščanju in
intenzivnost naših prizadevanj tudi. Pretaka se iz dlani v misel,
iz misli v dlan, skozi eno uho noter in skozi drugo srce ven.
Skozi čas, skozi ritem. Skozi, skozi, skozi. Dovolj časa bomo
ponavljali, da bo čas izgubil obliko. Nikoli je ni imel. Čas
družinski prijatelj, bednik čas.
Tako delujem zmedeno, tako si nasprotujem. Tako strmim
v okno in v njem vidim sebe, ki zrem vase in hkrati skozi
sebe, skozi okno v okna drugih ljudi, ki zrejo skozi okna vase

25

in v druge ljudi. Povsod smo. Povsod sem jaz, povsod si ti,
podvojeni smo, razčetverjeni.
Čutim, da se nekaj pripravlja posebej zame. Nekakšen bel prt
na nekakšni leseni mizi. Praznovanje bo zame in jaz se ga bom
sramoval. Sramoval se bom udeležbe, ker vem, da bom v njej
ljubljen, pričakovan z odprtimi rokami. Če sem nehvaležen,
sem slab človek? Vse to je še vedno svet, ničesar ne spremèni.
Če že kaj, ustvari prostor, kjer so mogoče samo spremembe, in
opazuj, kaj se zgodi.
Kako potem moj pogled odgovarja stvarem, ki še pridejo?
Nemiren sem.

VESNA
LIPONIK
O PSU
privezan na verigo
ko je sam
čaka drugega psa
privezan na verigo
ko ni sam
želi da drug pes
odide

II.
zvečer se vrnem k reki
njeni golti
slutijo morijo
sedem obnje
gladim jih
iz sive sprhnine
gomazi
ribje vejevje
v brazdah omračitve
stika
za rastjo
na konstrukcijah tkiv
njihove sence
prožno molčijo
ko že trgam
gobasto vabo
ko že vonjam
sramotne koščice
konj brezna
zatopota s kopiti
tretjega jezdeca
kačja riba priplava
po motnem mokrem hodniku
in za hip osvetli
fotelj
v sluzastem rdečem plišu

RIBE
I.
ob večerih dolgo čakam na obrežju
da priplavajo
ulovim jih
in ubijem
tolčem ob kamen
dokler telo ne utihne
dokler ne trzajo več
nato jih zavijem
v debel volnen omot
in zagrebem
v mrko suho prst
da so na varnem
da jih ne vidim
svetlikajočih polzečih prikazni
da jih je manj
da jih je vsak dan manj

GRADNJA
zdaj si izdelovalec
zdaj si pred težko nalogo
ti ki nisi nikdar gradil
kako boš
kako s temelji
kako
les se grobo vsaja v prst
dolgo gledaš
da bi kdo prišel
kot je zmerom
in obzidal
tvojo mehko nemoč
nikogar ni
zdaj zidaš sam
majhno bajto
z vrati in oknom

nikogar ne bo
ta bajta bo samo tvoja
tvoje gomoljaste roke
tvoj zamolkel obraz
bo v njej
vlačiš na kup
bukev
smreko
vse je stvarno
in otipljivo
to si potreboval
samo to
tesaš
zibel
maternico
steklo ti mezi izpod čela
hladno surovo
žival si
ki koplje
jazbino
za svoj zarod
za svoji roki
nepokojen si
dokler ne stoji
bajta
majava
trhla
dolgo gledaš
da bi vstopil
primeš
primeš kljuko
in si notri
in si v njej
žival prične rjoveti
pade tram
stene
dolgo gledaš
potem pride nekdo drug
zdaj je on izdelovalec
zdaj bo gozd poskrbel zanj
kot je poskrbel zate

27

MLEKO MASLO IN SIR
bila sta dva
temno opravljena
sedela sem v sobi
in prisluškovala večeru
kako je tolkel
ob streho hleva
nato
glasovi
nemiren srhljiv
šklepet
izbuljim oči
bila sta dva
temno opravljena
zvezala sta me
eden me je držal
mi puhal v obraz
meseno sapo
in drugi
je vame
zarival dolg debel kol
da sem kriknila
in znova kriknila
…
večer je tolkel
ob streho hleva

TIBOR
HRS
PANDUR

SVAKO ZA SEBE BOG PROTIV SVIH
Odi et amo, / quare id faciam, fortasse requiris?
Nescio, sed fieri sentio / et excrucior.
(Sovražim in ljubim, / morda kdo sprašuje, zakaj to počnem.
Ne vem, samo čutim, da se dogaja / in se mučim v tem.)
— Katul 85
Neki ne znaju šta rade, mi pravimo kobasice.
— Napis nad čevabčinico, Ul. 29. novembra, Bg
Beograd divno razpada
Na nas, ki se pretvarjamo, da se nič ne dogaja
(Vsi nekaj strašno bi, pa nihče ne ve točno, kaj)
Vsi lepi, vsi zjebani
Opicanjeni in podrti
Zavrti in odprti
Osamljeni kot grafiti pod viadukti
Šetamo ulice
Balkaniziraj me
Zlorabi me, da nekaj ostane
Zableji me kroz grad
Govori mi o vojni
Pobegih in dekadenci ob razpadu sistema
Govori mi o lapsusu
Kako slučajno, kako zdrsne
Pade in razkrije
Govori mi o interjerjih inercij
Hipersenzibilnih tinejđerjev
Ujetih med žepnino staršev in nasiljem ulic
Citiraj mi genialne prebliske desničarjev
In nerazumljivo prozo diktatorjev
Ko jih je še očarala nenadjebljiva
Tužna žudnja beogradskih pedera
In sijajne nenapisane balade medčloveških odnosov
Smog starega bencina in spušenega nikotina
Ki ga skušajo prekrit’ fensi parfemi žensk
Propadajoči tapisoni ekssocializma
Mistika stalinizma
»Ta karizma imperializma«
Ampak nežnost gostoljubja
Ohranjena sredi tega, v glasu
Veteranov velikih depresij
In komesarjev nove erotske levice
Ki se vsak dan sprašujejo »što delat?«
Nas je tkala v novoodkrita in nepozabna bratstva
Kot zaščitena drevesa sredi geta

Drevesa smo, ki jih varujejo rešetke obžalovanj
Drevesa smo iz trotoarjev
Dihamo se
Združeni smo kot zvezde na nebu
In to je samota
V tej opustošeni zemlji
Sive metropole
Sem izgovor, da se napiše,
Kako ne znam preživet’,
Kako v času abstrakcij,
Kockamo svoje predstave za predplačane spektakle
Za kritike samih sebe
Nerazumljivih preskokov
Sumljivih povezav
In nerazložljivih naključij
Sem izgovor, da se piše
Atletika neke neraziskane lingvistike,
Ki ne ve zase
In se ne znajde v krutem svetu arbitrarnih postavk
Niti ne ve, če dejansko uživa v tem
In če uživa dovolj
Scene zoofilije na stopnicah psevdodemokracije
Zvite zastave
Arbitraže
Življenja, ki bi jih lahko zgradil, če bi se pravočasno zbudil
Sanje, ki bi jih lahko ne zgubil
V birtijah in kafanah smo jedli i pili
I radili ništa posebno
Osim da smo pričali velike priče
O ljudeh in kaj so eni govorili,
Drugi naredili
K’teri so b’li geniji in k’teri kreteni
Kdo je odnehal in kdo je postal fašist
Katera je najboljša knjiga devetdesetih
Ne znam napisat
Sistem brli tam zunaj v ubogi senci uboge luči
Kot prazna cesta ali vonj nekega oderuha
Bullshit občih mest
Neoliberalni budizmi reklam
Zajebani modeli posttranzicije,
Usmerjeni v proizvodnjo kolektivne fikcije
Regionalni jebači,
Hipnotizirani od jošk in riti
Na Knez Mihajlovi,

29

Odvrnjeni od trgovine banalnega dela
Na lepe obraze žensk,
Opijanjeni ko stoke in pozabljeni,
Pozabljajoč v ulicah gnev
Drugovi moji i drugarice, hipsterji, banalizatorji
Materialisti, ateisti, panteisti, seksualisti,
Feministi, depresivci, bipolarci
Histeričarji i proletteri,
Da ste mi živi i zdravi!
Na trgu Marxa & Engelsa/Nikole Pašića
Tuc-tuc narodnjakov gruva v nezavedno noč

DARKNET
Tako je nema,
Da sem vse pustil: partijo, službo
In čakal samo nanjo
Ljubil sem jo célo
Vsekamor je šlo
Pozabil celó robo, ki sem jo kupil,
Samo da bi bil z njo
Ime ji je Radost
Nisem hotel
Napisat hotel
Sem jo samo zase
Med hrano sva
Se dobila v labirintih
Nastopov,
Medtem ko sva hranila drug drugega,
Da ne bi pozab’la
Po mizah sva ležala
In se jedla,
Da ne bi propadla
Najprej sreča
Kot še nikoli,
Potem muka neizmerna
Potem sum
Potem dvom
Kot še nikoli
Potem negotovost
In starodavni vprašaji,
Če lahko čutiva enako
Potem žalosti,
Ker ne moreš nikoli vedet’
Potem blodnje in lutanja
Po parkih, po restavracijah
Po kladionicah i menjačnicah
Po objemih
Po nežnih
Po tebi
Mraz
Po morah
Po krčih
Mimo vrat njenih imen
Mimo sporočil,
Puščenih zame na tleh
Na skrivaj
Želje razkrite z očmi
Incesti pogledov na spolu avenij
Potem ustavljanja
Potem igre dvorjenj

Hočeš, nočeš, mogočeš
Potem otroške sobe, ki jih pospravljam,
Da bi minilo
Predstave, v katerih statiram
Tekste, ki jih na novo prevajam
Vloge, ki jih preurejam, da ne bi mislil,
Da bi te srečal
In spet
S svojo srečo zamenjal

KOPULATIVI
Estrogeni genitivi ljubeznivi grlitivi vodljivi mehkivi uživi
prekrivi aperitivi akuzativi transgresivi dominativi lakrimativi
Grleni zvoki človeka, ki se brezpogojno prepušča užitku: to je
postal edini jezik, ki me zanima, njegovo naravno stanje
Grleni kriki notranjih eksplozij ala »delaj z mano, kar hočeš«
Preklani sadeži mokrega spola

TOMAŽ
GRUŠOVNIK /
KATJA
UTROŠA

Sveto meso neskončne materije neštetih svetov, za katere je
gorel Giordano Bruno
Ekstatično maltretiranje glavic v absolutnem jeziku narave
Medzvezdja sokov in sladkih obetov
Srečna roka ust, ki pri tem izviru pije
Lakota življenj osamljenih osmisli naključje srečanj
Telesa, ki se prižigajo in ugašajo v temi
Narajcana in srečna, dok’ izginjajo drug v drugem

ROMANJE
Satan je odšel izpred Gospodovega obličja in udaril Joba s
hudimi uljesi od podplatov njegovih nog do temena.
— Job 2:7
25. JULIJ 2013
BAGNACAVALLO — RAVENA
Sva v Raveni, mestu bizantinskih mozaikov. Izkušnjo mi delno
pokvari poletna vročina — poulični termometer nameri 45
stopinj Celzija —, in prepir s sopotnikom. Brcnem ga v golenico
v morda najsvetejši stavbi ravenskega Bizanca, v Neonovi
krstilnici.
Ob izhodu iz cerkve San Vitale sem opazil reklamo za neko
drugo svetišče v Raveni: Santa Maria Maggiore, znana kot
Sveta Mati tumorjev, oteklin in turov. Odšel sem tja in zmolil
eno latinsko svetomarijo in en grški očenaš, ki sem ju dodal
k mojim pripomočkom s toaletne police: spitaderm 0,5 l
(tekočina za razkuževanje kože pred vbodi z injekcijo ali pred
operacijami), fiziološka raztopina (NaCl), vpojni kirurški obliži
(10 x 9 cm), Vivanet® komprese iz »netkanega materiala za
neinvazivno uporabo« (dveh dimenzij: 5 x 5 cm in 7,5 x 7,5
cm), chloramphenicol (antibiotično mazilo, 5 g) in Tosama
salotejp za telo. Na te pripomočke sem se navezal: včeraj sem
pomislil, da bi svoj furunkel (gnojna okužba, najverjetneje s
staphilococus aureus, pod medicinsko šifro L.-nekaj) mogoče
celo pogrešal, če bi zdravila dejansko zalegla. Kot da bi izgubil
sopotnika ali domačo žival z vsemi modnimi dodatki, ki sodijo
zraven. Podobno kot Castorp in njegova bolezen v Mannovi
Čarobni gori.
Spiva deset kilometrov iz mesta v vasici Bagnacavallo, v
samostanu, katerega korenine segajo v 8. stoletje. Mir njegovih
prostornih hodnikov moti le enakomerni šum prometa, ki
ga slišim v daljavi. Na poti sem sva se peljala skozi mestece
Medicina, ki je pobrateno s Škofjo Loko, kot nama je to
sporočila zanemarjena krajevna tabla.

Prihajajoč izmenično improvizirano načrtovano
Primarno od sebe samo
Brezkompromisno
Istočasno
Začasno
So sence glav
Omejene s prostorom senc
Scen lastnih glav

25.–26. JULIJ 2013
SAN MARINO
Popoldne kreneva proti žepni republiki San Marino, kjer se v
restavraciji sporečem z natakarjem. Vrnem mu hladne penne
alla ariabatta, ki imajo povsem enak okus kot sopotnikovi
špageti s paradižnikom in baziliko. Po sanmarinskem

31

republiškem pivu, ki vsebuje 7 % alkohola, me tako kot občasno
po slovenskih zvarkih boli glava. Zajetni kuhar v penne pomoči
prst in ugotovi, da niso hladni. Pogledam v tla, sopotnik
predlaga, da plačava le pivo in špagete.
V homeopatski lekarni nabavil dve ampuli, v katerih je neki
sladek granulat, in posebno mažo, zvarjeno iz Cardiospermum
halicacabum, da si ublažim srbečico in napredovanje mehurjev,
ki so se pojavili zaradi alergije na sončno svetlobo. Suvenirji v
obliki majhnih zelenih valjev in aluminijaste tube. Na spletu
naletel na neko stran o furunkljih, ki pravi, da so tvori na
Marxovi riti, ki so ga nenehno opominjali na realno (da ne
rečem »zadnjo«) plat življenja, bistveno prispevali k razvoju
dialektičnega materializma. Članek na The Times pravi, da naj
ravno v hidradenitis suppurativa iščemo izvor Marxove ideje
»odtujenosti« iz Kapitala.

26.–27. JULIJ 2013
ASSISI — PORZIUNCULA
Pokrajina s slikovitimi serpentinami spominja na zgubani obraz
stare ženice. Vmes travniki in pašniki. Vidim Frančiška, kako
s Klaro teka skozi mak in drugo poletno cvetje kot v filmu
Fratello sole, sorella luna Franca Zeffirellija.
Da me sonce med vožnjo ne bi še bolj spražilo, sem v Assisi
prispel v povojih, ovitih okoli rok. Snel sem jih šele v
dvonadstropni gotski cerkvi z grobom sv. Frančiška Asiškega,
to pa zato, da ne bi nunam, ki so me začele gledati, vzbujal
vtisa, da pod prevezami skrivam svetniške stigme.
V samostanu San Damiano (sv. Frančišek je tu sestavil svojo
znano pesem), ima Jezus na križu, anatomsko gledano, enako
rano kot jaz; s to razliko, da je moja na riti.
V Porziunculi oziroma Santa Maria degli Angeli stoji baročna
cerkev, v kateri je še ena manjša gotska cerkev, ki jo je »z
lastnimi rokami obnovil sv. Frančišek«. Ko sem se z desno
ritnico dotaknil lesene klopi, da bi sede poslušal orgelski
koncert sodobnih avtorjev, ni šlo. Ne da bi pomislil na
Kristusove muke; razlika je v tem, da je Bog trpljenje prenašal
brez javkanja, sam pa sem že dvakrat jokal zaradi svoje
zadnjice (enkrat na plaži na poti od Ravene do San Marina in
danes zjutraj še tu).
V Perugi ni turistov, le priseljenci. Afričani in Azijci, pomešani
med domorodne prodajalce starin. Med drugimi spominki
meščanske buržoazije 19. in 20. stoletja opazim neokrnjeno
fotografijo Benita Mussolinija na konju.

28. JULIJ 2013
RIM
Vročina ubija. Sredi Piazza del Poppolo skoraj omedlim. V parku
vile Borghese padeva pod drevo, tokrat na umazani karton. S
skupino heideggerjancev, ki so kasneje vgradili taverno, kjer
naj bi kosili, v Lonley Planet, Tripadvisor in pametne telefone,
se namakamo v tamkajšnjih vodnjakih.
+42,6 °C
Znoj
se rima in lima na
gnoj.
»Včasih so pod oboki Koloseja stali kipi,« pove sopotnik.
»Kolosej se mi zdi morbiden: tukaj so ljudi pri živem telesu
trgale zveri,« rečem jaz.
»Kaj ti bodo kipi, ko imaš leve,« zaključi Turek.
»Nikoli prej nisem pomislila, da bi obiskala Rim,« pravim, »a
sèm vendarle potujejo ljudje iz vsega sveta.«
»Evropejci zaradi razlik v politični ureditvi in jeziku mislite, da
so znamenitosti drugih evropskih držav zelo daleč,« zaključuje
ameriški heideggerjanec.
»Ne. Nikoli me ni zanimal, ker je tako blizu.«
Vržem kovanec v Fontano di Trevi v upanju, da se še kdaj
vrnem.

29. JULIJ 2013
RIM — VATIKAN
Zjutraj je galeb, ki sem ga poimenovala Kevorkian, pokončal
ranjenega goloba. Začel je z drobovino.
Dve koloniji bakterij (na levem in desnem gluteusu) tekmujeta
za vodilno mesto v spodnji regiji kot renesančne mestne
državice, ki se na svojih hribih borijo za prevlado; ko začne
upadati moč ene, začne toliko bolj uspevati druga. Vprašanje,
koliko generacij majhnih bitij se je že izmenjalo na moji
zadnjici; če se naselbini povežeta v transanalno civilizacijo,
lahko nastalo metropolitansko območje kmalu izumi svojo
elektriko, javni transport, telekomunikacije …
Pred odhodom v sv. Petra sem Jennifer povedal, da zmerom
zamujava zato, ker nama moj furunkel krade čas: na googlu
sem ugotovil, da beseda »furunkel« izvira iz lat. furunculus,
ta pa iz fur v pomenu »tatu«, medtem ko pripona -unculus
deluje kot pomanjševalnica (podobno kot lat. homunculus).

Beseda naj bi se prvič pojavila med l. 1670–80.

30. JULIJ 2013
RIM
V Teatro Marcellu so še zmeraj stanovanja, to mora biti ena
izmed najstarejših poseljenih stavb na svetu. Nekaj otroškega
je na Rimu. Starejše generične moške srednjih let motivira, da
po kalni vodi fontan brodijo za svojimi otroki in vrisujejo srčke
v zaprašene okvirje tekočih stopnic na podzemni železnici.
Obliže na ritnicah si zdaj menjujem že tako vešče, kot je
Bernini klesal sv. Terezo.
Svetišče Svete Marije iz Kozmedina je bilo včasih posvečeno
Ceres. Na vhodu je bocca dela verità, usta resnice, okrasni
antični kanalizacijski pokrov, kasneje spremenjen v oltar, pred
njim pa neskončna vrsta Azijcev s fotoaparati. Varnostnik draži
azijske otroke s sladoledom, ki ga v neizprosni vročini liže
pred njihovimi očmi. Otroci se mu smejijo, slikajo ga ne. Ko
vstopiva v cerkev v njej odmeva bizantinska sakralna glasba
neke redovnice.

31. JULIJ 2013
TIVOLI
Iz katakomb, dormitorijev antičnih kristjanov, odideva k
njihovemu nasprotju, renesančni Villi d’Este v mestecu Tivoli.
V njenem vrtu neštetih fontan, potočkov in bazenčkov, v
katerih se sončijo kapitalni krapi, najdemo tudi kip ženske z
nešteto prsmi — prav takšnega, kakršnega so klesali antični
Mezopotamci, ko so slavili Ištar. Iz vsake avreole ji teče voda.
Ob podobah antičnih filozofov in matematikov, helenskih
mitoloških junakov morda ravno ta kip v oddaljenem, skoraj
skritem kotičku vrta ponazarja novo paradigmo renesanse, ki
je nadomestila »katakombe« srednjega veka.
+43,2 °C

1. AVGUST 2013
VITERBO
Sediva na terasi hotela Tuscia v Viterbu. Mestece ima prijetno

33

klimo, vetrič pravilne temperature ziba senčnike in mrši
lase. Domislim se, da sva potovala nazaj skozi čas: vstopila
pri Bizancu, nadaljevala na rimskem forumu in končala tu, v
nekdanji Etruriji, danes znani kot Tuscia.
Zaradi svojega zdravstvenega stanja sem smel v Pekel samo
do gležnjev, tako rekoč samo do prvega nivoja, pa čeprav
sem si še tako želel, da bi se malo povaljal po žveplenem
blatu v bazenčku, ki se polni iz izvira vulkanskega izvora,
imenovanega Bulicame, ki je menda Danteju služil za navdih
njegovih pesnitev.

LOUIS
ZUKOFSKY
Prevedel TIBOR HRS PANDUR

KATUL VIII

CATULLUS VIII

Sesut Katul ne bodi trapast
In priznaj, da je konec,
Sonce je sijalo nate tiste dni,
Ko te je imelo tvoje dekle,
Ko si ji dajal,
kot ji nihče nikoli več ne bo.
Povsod skupaj takrat, vedno drug na drugem
In užival si in ona ne more reči,
da ni.
Ja, tisti dnevi so žareli.
Zdaj pa tega več noče: čemu
bi ti, ves skurjen
hotel. Ne zasleduj je,
Ne žri se,
Pokaž’ mal’ korajže, vstani
in prenesi.
Lepo bod’, dekle. Katul
lahk’ prenese,
Ne bo ti težil, ne bo ga
gan’lo:
A vas bo, noči.
Za kaj bi rada živela?
Koga boš gledala?
Kdo bo rekel, da si lepa?
Kdo ti bo dajal zdaj?
Čigavo ime boš imela?
K’ter’ga tipa poljubljala? Čigave ustnice
grizla?
Daj no, Katul, prenesi,
saj zmoreš.

Miserable Catullus, stop being foolish
And admit it’s over,
The sun shone on you those days
When your girl had you
When you gave it to her like
nobody else ever will.
Everywhere together then, always at it
And you liked it and she can’t say
she didn’t
Yes, those days glowed.
Now she doesn’t want it: why
should you, washed out
Want to. Don’t trail her,
Don’t eat yourself up alive,
Show some spunk, stand up
and take it.
So long, girl. Catulllus
can take it.
He won’t bother you, he won’t
be bothered:
But you’ll be, nights.
What do you want to live for?
Whom will you see?
Who’ll say your pretty?
Who’ll give it to you now?
Whose name will you have?
Kiss what guy? bite whose
lips?
Come on Catullus, you can
take it.

35

MARKO
ˇ
POGACAR
ˇ
Prevedla BARBARA POGACNIK

IZ CIKLA JEZERO
I.
Jaz sem jezero, zjutraj
vzhajam iz lenega stroka sonca —
tonem vase kot v gluho sobo in tragedijo,
v prsih delam gnezdo rastlinju,
kot v rastlinju gnezdijo močvirske ptice, v rastlinju,
ki je že od nekdaj zborovsko petje.
jaz sem jezero, temna točka,
parlament milijard sladkih solz.
sanjam v glavnem ponoči in ko se pomikam
mirno kot otok in tedenska fotografija neba —
sanjam krizo in demokratične spremembe,
ko pa vstanem, iz prepričanja bruham, goste
lilije se zlivajo po mojem grlu, lepljive lilije,
kot pokrov.
redno izpolnjujem svojo državljansko dolžnost.
za konec tedna odhajam in se cele milje vozim
skozi sulice pokončnih cvetov,
in nikjer ne puščam sledi. nikjer kak del
mene ne kliče drugega dela. nikjer nihče
ne govori o tem. vse, kar zemlja jemlje od mene, ji dajem,
ker odvzetega ni mogoče izgubiti. vse, kar je lépo,
lépo tudi ostaja. o morju pa ne razmišljam.

37

IV.
Kaj lahko jezero reče o jezeru?
predvsem sem podobno ledeni plošči. čemim hladno in
sámo in čakam, da se kdo pojavi, mi poljubi roko.
tedaj se razlijem prek te palube, tako dolgo jo
prekrivam, da se mi zazdi, da so vzcvetele češnje,
nato pogoltnem december in se odzovem. ne govorim veliko.
tistim, ki jih poznam, rečem, jezero je razkol, temen
kamen v vsakem kozarcu. z neznanci se ne pogovarjam.

nato sem se potegnilo vase. grizlo sem si členke,
da bi se lahko zaustavilo. pogoltnilo sem neko vaško cerkev in zdaj
se čreda nabuhlih krav potika po moji pokrajini. če bi
pihnilo vanje, bi se povsod razcvetele škotske dude. mehovi bi se izpihnili in
melodija bi me preganjala, kot da bi bilo jaz česa krivo. ampak to je pač
anatomija. kako pride srednjemu spolu? lahko in hitro. kot da bo
zgubil pamet, se znova rodil, pretiraval pri vsaki primeri. kot da eni
druge potrebujemo.
XIII.

kaj lahko krava reče o jezeru? zjutraj vstanem, zamukam
in se napojim. po ves božji dan sanjarim o Tolstoju.
predstavljam si, kako me slači, s prsti razmika moje oči in mednje
namešča dolg in strupen klin. ko padem, ko se končno
razprem, se on ogrne z vsem svojim prostorom, me ugrablja. po cele dneve
se mi ne približa. ne pasem se več, ker trava odklanja moje telo. svet
in stvari se mi izmikajo. muči me z besedami. jezero je spopad, hitra
žival; morje, ločeno od morja.

Strah je minorni angel,
mali Goebbels, ki je umrl v spanju. moje obale
so bile nekoč dolga in nežna avenija, obli
vbod v bedro boga. ta štrena
brade in ukazov je jezeru od nekdaj sovražnik.
nekoč se je nanj povzpela kot v nočni gozd
in od tam mučno & snežena renčala z gotovostjo lahko
rečem, da dotični jezero sovraži.

kaj lahko psihoanalitik reče o jezeru?
temu se reče pomota. belina prihaja iz vseh smeri,
kot pravična ljubezen. nekoč je jezik v meni poznal vse svoje besede,
kot pes čredo. začelo se je s travmo. cele dneve je nosil češnje
v mojih rokah, čeprav niso vzcvetele. pomlad je
prihajala po načrtu. moja voda se je začela segrevati, se iz dneva v dan
bolj izenačevati z okoliškim prostorom, dokler ni izginila. kdor jo
najde, ima pravico do govorjenja. vse je jezero, razen jezera.

s prihodom vode so vse hitre in modre
živali izginile, počasne in neumne pa so ostale,
kakršne so. dvignilo sem se do točke, v kateri
je bila vrnitev to, kar je: jesenska steza za slepce.
nato sem prestrašeno in golo stalo
v samem sebi kot v tesnem ogledalu, gledalo,
kako se name naenkrat nekaj spušča, neki
zapuščeni glas; telo, ki manjka.

VII.

vse, kar je jezero tam videlo, je že leglo
z nevarnimi psi. recimo temu tako: imelo je
samo nujno depresijo, presežek globine in vso to vodo.
zdaj predpostavimo, da je vse lažno. tam se
odvija suh in prijeten piknik. mnogo je pijače in glasbe in boga,
ampak jezero skače z mosta. v njem nemi in prosti pad,
pod njim dno, brezkončno in topo, kot Hrvaški sabor. pokrajina
nagiba glave živali proti zemlji. korenine gnijejo naprej.

Pogoltnilo sem vaško cerkev in doseglo vrhunec,
kot da bi bilo za Božič. kot da bi se v vse zalezle mravlje.
najprej sem poželo temelje, se nato vzpelo,
lizalo opeke, freske in njihovo dolgotrajno dobrotljivost, in ko sem
doseglo zvonik, se je nekaj razsulo po mojem ožilju, nekaj
gostega in radostnega, podobno plodovom. kdor jih bo obral, bo vedel,
da bi jih drevo lahko obdržalo. da jih enega za drugim odslavlja,
kot nas tudi zemlja s sebe stresa postopoma,
ne da bi bilo v tem kaj velikodušnosti.
tako sem torej pogoltnilo to cerkev. duhovna čreda je tekla
proti izhodu, a ga ni bilo. prehitro sem se vzpenjalo.
in nobene krivde nisem čutilo: razmišljalo sem, metulj je nekje
nad morjem zamahnil s krili, roj butastih metuljev.
mislilo sem si, da je to sreča v nesreči. strop se je znižal,
vse drugo pa je še naprej raslo — vse sveče so ostale
v vodi prižgane in ta plankton se je svetlikal po okoliškem področju,
preširok, da bi ga kdo znočil.

XIV.
Vse okoli jezera
z vseh strani naenkrat smrdi po prevari.
od nekod je prišel patriotizem in krave dvigajo zastave.
trave pripravljajo, kar je možno nositi: hitri in beli
vlaki odvažajo njihovo mlado in mehko do nekega meseca,
tope luknje v tvojih zobeh. kakor koli že obrneš:
prvo množično humano
preseljevanje rastlin že poteka.

39

jezero je v vsem zmedeno.
nekoč je bilo célo nebo, kot kovan pokrov,
njegovo posebno oko. kar vse je
z njim videlo, je preveč strašno, da bi bilo izgovorjeno.
zatem je prišla sedanjost: vzpostavlja se
neodvisna demokratična republika krava. jezero leži
v sebi kot v kakšni resnici in tam dolgo in tesno molči.
pozablja, da je osnova vsake resnice telo.
da je prostor edina škatla ljubezni. toda jezero
je evidentirano zaradi revolucionarne dejavnosti:
ono verjame v samoupravljanje in ne prenaša kristjanov.
kaj se bo torej z jezerom zgodilo?
prazni in topli gobčki se potapljajo vanj,
da bi ga hitreje znočili. nebo se zastira, kot ogromna, svečana miza;
tajna policija vdre in do onemoglosti pije. zjutraj po jezeru
plavajo nabuhli kravji mehi. tako: smrt je domovina.
XV.
Jaz sem umazano, brezbožno jezero,
ena globoka svinja od jezera. ob petkih ne spustim
rib iz svojih ust, samo da jih ne bi mogli pojesti.
postim se, kadar si to zaželim. uporabljam zaščito. ob nedeljah
iz čistega kljubovanja preorjem vse svoje obale, položim roko
na tvoje lase in zaspim. nič drugega se ne premakne.
krave požrejo svoje noge. trave posekajo veter in zmrznejo,
da bi bil mir do sitega temen, premik pa glasnejši.
sanjalo sem, da hlapim. moja téma je stišala tuje
téme, potem pa je izginila. sprva preširoka je bežala skozi gozd,
skozi neko hrupno dolino, kot da so jo prepoznali. jaz sem vpilo:
počakaj, skrilo te bom v svojo besedo, z besedo pa bo že
kdo voljan in srečen šel naprej. ampak, h kateremu jezero, jezeru potuje bog?
ne vem, sem reklo in se obrnilo stran. z vseh strani je maj
prinašal zorenje. in pike, ki so prihajale iz zrnja, so
nedvomno končale vse noči, in tudi to.
tu sem. plešasto ležim pred tvojimi travami
kot v kakšni zgodovini. ravnico v hipu napolni pesem:
tako od nekod krenejo kosci, da bi naju izenačili. goste ptice
se spuščajo po njihovih ostrinah, pastirji pa ne zapustijo koč. jaz sem
že cele dneve noseča jagoda na tvojem jeziku in zdaj brez sramu
in spet brezbožno blodim po pokrajini, kot po velikanskem situ. enkrat se bo
tudi to nehalo. ko moje oči ne bodo več nikogaršnje oči, me ljubi
in ne imej drugih jezer razen mene.

41

LORENZO
FIGA

NE
(povzeto po portugalskem originalu dona Lorenza Fige,
doktorja alkimije v Toledu, okoli leta Gospodovega 1832)
I.
Po skrbnem in zavzetem pretehtavanju različnih pojavov,
ki izhajajo iz empiričnih, to je stvarnih spoznaj, dosegljivih
vsakemu posamezniku naše vrste, in ki temeljijo zgolj in samo
na izkušnjah skorajda tretjine stoletja ter opirajoč in prilegajoč
se na kolektivno nezavedno (ter skrbno izogibajoč se tako zvani
kozmični zavesti), ki izhaja iz nedoločljivih mer, enot, količin
popolnoma nespoznavnega prakaosa, za katerega me mika, da
bi ga imenoval tudi absolut (in ga tudi bi, če bi ob tem ne čutil
gnusno smešne osramočenosti) in torej, kot omenjeno zgoraj,
skrbno ogibajoč se tako zvani kozmični zavesti, ki bojda pluje
vsepovsod naokrog ... kakorkoli, v oziroma o svetu, kjer se ne
strinjamo in se ne moremo strinjati niti glede tega, da se ne
strinjamo ali da o tem ... lahko povem naslednje: če bom (na
glas) tožil, da me boli zob, žuli čevelj ali pada dež, in to večkrat
ponovil, me zob ne bo bolel nič manj, še vedno se mi bo mučilo
stopalo in sonce, to samodržno oko sreče, ne bo sijalo na moje
življenje. Mogoče je celo zelo enostavno spoznati objektivno
resnico in tako tudi ravnati, biti torej resnično objektiven ali
objektivno resničen ... no, ampak, resnično pravilno ubesediti
(če pod tem izrazom razumemo pravilnost kot nekaj, kar
resnično razumejo tudi drugi, drugi, ki niso jaz ali, v nekaterih
primerih, tudi in celo ti, ampak drugi, ostali) ... torej, tako
razumljeno, pravilno ubesediti že naj-ne-pomembnejšo misel,
to, spoštovani dragi drugi — to ... to, je pa nemogoče.
II.
Po tem manierističnem uvodu naj vam, spoštovani plebus,
povem, da se mi ljudje zdimo odveč in (neoriginalen kot
sem) se v tem prepričanju tudi tukaj opiram na meni znane
najboljše pribežnike iz življenja, ki so uspeli, vsak na svoj
način, praktično, teoretično, funkcionalno, miselno ali
kakorkoli že ... se zapreti in/ali izolirati pred bedami svojih
dob — prostodušno želim zanikati smisel kakršnegakoli bivanja,
zavedajoč se absolutizmov dandanašnjega pontifexa maxima
s citatom njegovega dobrotnika, za katerega pa je prvi mislil,
da je slednji njegov sluga, ko je dejal: »Človek je zabita žival,
po meni sodeč.«

43

MICHAEL
FARRELL
Prevedel TIBOR HRS PANDUR

LEPA MAMA
Vedno si povezoval ta dva termina,
delno zaradi branja Schillerja; delno zato,
ker si gledal Kimbo. Kimba sublimira
svojo mamo v vodi. Vedno si si zamišljal
svojo mamo kot baročno figuro. Greš v
gozd. Nekaj narediš iz drevesa: knjigo,
gorjačo. Snov prihaja iz mame, tudi
sreča in zatorej lepota. Mama
pričakuje ljubezen in jo odkrije, odkrije, da je lepa.
Sin joče bele solze, si predstavlja, da so morska pena, klif,
ledena gora s pivom pod svojo površino.
Knjiga pravi: »Drevo ali meditacija;« gorjača pravi: »Drevo
ali meditacija.« Devico Marijo h govorjenju spodbuja
gibanje otroka v njeni maternici.
Govori hebrejsko: »‫ — רזממ ומכ טעוב אוה‬Brca
kot pankrt«. Definira neke vrsto
demokracije. Njeni privrženci se dobivajo z njo
v templju. Njen sin, zdaj dvanajst let, nekje
plava ali sublimira svojo mamo
v gozdu. On je neke vrste knjiga ali gorjača. Zgodaj
začne pit’ vino; noče it’ v vojsko.
Mora prestopiti mejo v drugo
državo. Dela v tovarni cementa, tam
ko moški končajo šiht, ženske plešejo z njim.
Domotožje ga daje in pije viski
Prej ali slej plava nazaj čez mejo

BEAUTIFUL MOTHER
Drevesa visijo nad reko. Ne more reči
ali je ali so srečni ali lepi: vidi
svojo mamo na nebu. Zvezde so težka
dramatika. Vojska si ga še vedno želi. Tam
sta knjiga in gorjača meditacija. Njegova mama moli
za njegovo srečo. On zgradi stolp iz pivskih konzerv
in kritiki rečejo, da je lepo. Tako da
zgradi celo mesto in ljudje začnejo živeti tam,
prakticirat neke vrste demokracijo. Sčasoma
je območje priključeno Španiji. Vse to mi
poveš, mešaš zgodovino umetnosti z zgodbami
svoje mame. Tudi ti nisi hotel v vojsko.
Ampak bilo je v vojski, kjer si prvič
našel ljubezen. To je bila skrivnost, ki si jo skrival
pred mamo. Tvoja mama ni bila risanka, niti
politična ali verska figura, a kljub temu si
jo, na določen način, mapiral na nebo. O tebi
je govorila čisto drugače. Rekla je, da te je
vzela iz drevesa; bilo je temno in ni
vedela točno, kaj si, ali si
tekst ali orožje ali glasbilo. Da si bil
lesen deček, je bilo popolno presenečenje

You’ve always associated the two terms together
partly due to your reading of Schiller; partly due
to your watching of Kimba. Kimba sublimates
his mother in the water. You’ve always thought
your mother a baroque figure. You go into the
forest. You make something from a tree: a book
a club. Material comes from the mother; also
happiness, and therefore beauty. The mother
expects love and finds it, finds it beautiful. The
son cries white tears, imagines them surf, a cliff
an iceberg with beer beneath its surface. The
book says: »Tree or mediation;« the club says: »Tree
or mediation.« The Virgin Mary is prompted to
speak by the movement of the baby in her womb
She speaks Hebrew: »‫ — רזממ ומכ טעוב אוה‬He
kicks like a bastard.« She defines a kind of
democracy. Her followers meet with her at the
temple. Her son, now twelve, is somewhere
swimming, or sublimating his mother in the
forest. He is a kind of book or club. He starts
drinking wine early; he refuses to go into the
army . He has to go across the border to another
country. He works at a cement factory there
When the men knock off the women dance
with him. He’s homesick and drinks whiskey
Eventually he swims back across the border

45

The trees hang over the river. He can’t tell
whether he or they are happy or beautiful; he
sees his mother in the sky. The stars are heavy
dramatic. The army still desires him. There
is book and club mediation. His mother prays
for his happiness. He builds a tower out of
beercans and critics say it’s beautiful. So he
builds a whole city and people start to live there
practising a form of democracy. Eventually
the area is annexed by Spain. You tell me all
this, mixing art history together with stories
of your mother. You didn’t want to go into the
army either. But it was in the army that you first
found love. It was a secret you kept from your
mother. Your mother was not a cartoon, nor
was she a political or religious figure, yet you
mapped her, in a sense, in the sky. She spoke
about you quite differently. She said that she
had taken you from a tree; it was dark and she
hadn’t known exactly what you were, whether
text or weapon or musical instrument. That you
were a wooden boy was a complete surprise

NEJC
BAHOR

NOR
vedno se raje družim z norimi.
vsi ostali so vedno
preveč čisti ali preveč umazani,
norost je ravno nekje vmes,
kako veš, da si nor?
to ti povedo ostali, čisti ali umazani.
no, ne povedo ravno, da si nor,
najprej te po ovinku vprašajo,
zakaj se družiš —
s tem ali tem tipom,
z ono ali ono devo,
tu izbereš joke:
poveš, da si neodvisni raziskovalec;
ambasador;
da delaš na radiu študent,
da si sit in imaš poln kurac
normalne teže.
poveš, da ti gre na kurac,
kurac in kurac
pogovor o klasiki:
borilne veščine, droge, glasba —
o zamašku steklenice
ob pravi duši
se razlije vsebina.
ali ni res,
da življenje kliče po novem?
neodkritem, opranem in kolažiranem?
evo, ravno je en normalen rekel: »struktura«,
struktura.
rekel bi iz prve, iz žepa:
de-konstrukcija
de-strukcija
de-dukcija
a-akcija
bolje pogovor končati s kruljenjem črke A.
kot z vremenom, janšo ali z: ja.

nor je on, ki gre gor, ali kako gre
nori rek.
poleg:
šnita je vedno odkrita
in
pizda vedno čaka,
kurac vedno išče,
pijanec vedno trezni pamet,
hašiš jo za-twista,
član normalnosti se ž njo ne ubada
raje čačača, pa ne predaleč, v pank.
torej po vseh navideznih in realnih
osebah.
sem raje tiho z norim,
kot.
govorim z onim drugim.
sploh pa psovka
nor je nor in ona nora.
je postala kompliment.
normalni priznavajo svojo zmoto.
zdaj ko je tako, lahko končno stresemo krila
in se malo pohecamo.

CHILD IN SHIT
nekdo je skril slabo vest. metelkova.
nekdo je prekinil debato in rekel:
»postal sem reka ljudi, ki me ne mara več«
ker M1
M2
pravi:
otrok surovine
hoče: koncept; dušo; trajekt
Slep si! ali dobro čuješ?
odgovarjaš na:
ti
smola
stol
(pištola)
strogi element
(prostaštva)
obvezen predmet obravnave barv!

47

si črn. si moder.
si kanta za smeti.

V TURČIJO NA REBUS IN NAZAJ
rebus.
tristo tri kvadrata
malo nazaj, pol metra desno
še malo
do konca rešujem
mraz na belem papirju
mrzle roke
drhti mi srce
preveč kave.
skupina turistov
pod palmo nad hišo —
turek kadi
spodaj
muslimani
brez hlač
dolge kute
ne znajo plavati.
vsak dan
najdem v sebi
manj
in
manj evrope.

BALADA
ti, velika kot
gospodarstvo
z očesi odprtimi
semaforji
luščiš vosek
z najinega konca rjuhe:
pošlješ me po pivo
objet sem v tebi; ne morem,
oglasi se zjutraj,
ko šlem ne bo več smrdel

(po zmajevki in vinu),
dovolim si gristi,
trpinčiti sebe,
ta sluz in cuker,
na momente je tvoj
(po zidku gor in dol),
veliko se igraš z lasmi,
srca ne premakneš,
pošlješ me po pivo
na večer krasta:
veš, da se bom izgubil v gužvi,
ne opletaj z besedami,
kako misliš, da sem se jaz navadil nanje?
kaj bom, ko te ukradem,
božal lase?
turkiz?
žveplo?
ljubim dlake/švic/meso
in jeklo
(najin mali) kaos,
masturbacije v dvoje,
ped za pedjo v tebi odkrivam
strup in več strupa
kompanija slepcev v glavi
in tečnih starih žena,
tarejo me, sumljivo so tiho,
v ponedeljek, v sredo
živim s tabo.
sanjal sem popoldanske obiske,
groza namišljenega občevanja,
čakam na turčijo.
omrežim zmaja,
spustim jeklo ravno dol
brez: prestanka,
bolečine
ljubim mrtvo telo

ko dobro veš, da se bom izgubil
na koncert 100 kil marmelade
in kaos in pomaranče,
kdo je ta nejc bahor?
ga poznam?
njegovo bančno kartico?
njegov kredit?
dolg na davčni?
so to njegovi zobje,
deux ex patria,
deux ex matria

DAVORIN
LENKO

je to ona, so to njeni lasje?
je to ona, so to njeni lasje,
imajo drobiž, drobnjak za pivo?
ne obsojaj jutra po večeru,
primi me za roko,
skrij ogenj, skrij zobe,
poljubi me v filmu,
vendar drži me v pesteh,
naj crkne na električni grmadi
tista cunja najinih
teles
v ponedeljek, torek
v popoldanskem času
so to končno njeni lasje,
je to groza maščevanja,
bridko jeklo,
napol je oveseni kristal,
je to ona, so to njeni lasje,
je to on, je to nejc bahor,
ne ga na blef poslati (na krast pank večer),
skrij čevlje in se pokloni
vzemi roke, daj jih na toplo,
dva utripa stran: južni balkan

to preprosto pride jeseni:
ko se vse skrije
in ostaneš sam
v dvojini »življenja«
narediš načrt,
pošlješ me po pivo
na krust večer,

49

MATADORJI SUPERNOVAM
Zadnje tedne je vedno pogosteje mislil na Marijo; prikazovala
se mu je v sanjah, v blodečih urah jutra, tik pred svitom, ko se
je nemirno premetaval po hotelskih posteljah. Bežne odseve
njenega drobcenega života je videval v odsevih izložbenih
oken in v lesketu oči ljudi, ki jih je srečeval na ulicah, je — pa
čeprav vedno zgolj bežno — opažal zametke njenega pogleda,
način, kako ga je včasih pogledala: nekam v prazno, čezenj,
mimo njega, pa vendar globoko vanj.
Pravzaprav ni nikdar prenehal misliti nanjo, je obujati iz
spomina, vendar pa je bila njena sicer postopna, a vedno
intenzivnejša prisotnost v njegovem vsakdanjem življenju
zanj nekaj novega. Spomin na Marijo se je v njem prebujal z
nekakšno trdno odločnostjo in bolj kot je bežal, bolj je bila ona
z njim, v njem. Slišal je odmev njenega glasu v svojem, čutil
njene besede v lastnem grlu, videval poteze njenega obraza,
ki so se kot kakšne meglice razprostirale čez njegovega, ko se
je pogledal v ogledalo.
Potoval je. Trpko je užival v izgubljenosti in brezciljnosti. Ena
hotelska soba je sledila drugi, eno letališče drugemu, kavarna
kavarni, pivnica pivnici, stare ulice drugim, temačnim, z vonjem
stoletij nič drugače kot prejšnje prežetim starim ulicam.
Evropska mesta pa Amerika; od Miamija do Los Angelesa,
nato na sever, v Seattle in v Kanado. Južna Amerika: Brazilija,
Argentina. Pa Kairo, Tel Aviv, Dubaj, Peking, Tokio. Nato nazaj:
Moskva, Sankt Peterburg, kjer je skoraj umrl zaradi alkohola,
se vrnil v središče Evrope: Milano, Pariz, Amsterdam, Praga,
London, Berlin, Helsinki, Oslo … Ne nujno v tem vrstnem redu;
še sam ni vedel, kje vse je že bil in kaj je tam počel. Včasih je
med svojo borno prtljago našel kak listek, vozovnico, račun, in
za vse na svetu se ni mogel spomniti, kakšna je zgodba tiste
nesrečne stvari. Na primer Tel Aviv: račun za dve steklenici
šampanjca. Berlin: vstopnica za muzej. Rio de Janeiro:
prospekt za konjske dirke in neka telefonska številka. Austin,
Teksas: loterijska srečka, ki je nikoli ni preveril. Preteklosti
so se izlivale vanj, počasi kapljale v njegov bežeči brezdelni
sedanjik; napol v snu jim je prisluškoval, se jim za trenutek
začudil, nato pa zamahnil z roko in pustil, da so izpuhtele; z
zmečkanimi listki svojih preteklosti je polnil diskretne koše za
smeti svojih hotelskih sob.
Ko ga je beg zvabil nazaj v Evropo, ga je Marija že obsedala.
Pil je pijače, ki jih je imela rada, in vedno bolj je sledil njenim
vegetarijanskim načelom prehranjevanja: vsake toliko se je
prav dekadentno opil s cenenim alkoholom, nato pa se nažiral
z mesom. In bežal je. Pred sabo, pred Marijo, pred vsemi in
vsem. Lizbona se ni čutila prav. Milano in Rimini sta bila preblizu
doma. Berlin je bil preveč moderen, London preveč meglen. V
Stockholmu je v temačnem baru prisostvoval poljubljanju in

nič kaj diskretnemu otipavanju dveh lepih, drobnih lezbijk in
še isto noč je moral zapustiti mesto. Prvo letalo, na katero so
ga spustili, je letelo v Oslo, kjer se zaradi vremenskih razmer
štiri dni ni premaknil iz svoje sobe in so hotelski uslužbenci že
zaskrbljeno preverjali, če je sploh še živ. Obupaval je že nad
Evropo, ponovno razmišljal o Južni Ameriki, o revščini in znoju,
ko je nekega nežnega poletnega jutra tekom svoje intimne
svetovne turneje, ki je trajala že tretje leto, ponovno (četrtič,
mogoče petič v življenju) obiskal Prago in nenadoma ga je
prevzel neki sakralen mir. Mir, ki je ležal v sončni svetlobi in v
petju ptičev, v statiki mesta, v pogledih mimoidočih; za okni
starih meščanskih hiš, v sencah pod drevesci in v prijetnem
hladu, ki je s sladko pogubnostjo, značilno za poletna jutra,
ves minljiv bdel nad neizbežnostjo vročega dne. Mir, ki si ga
ni drznil raziskati globlje; zgolj objel ga je in prvič po dolgem,
dolgem času, pravzaprav vse odkar je zadel na loteriji tisto
sedemmestno vsoto denarja in ki si je ni znal razložiti navkljub
vsej numerologiji, s katero jo je analiziral, in ko je ves svet
postal njegov pravi in edini dom, si je odkrito, povsem gol sam
pred sabo, pa čeprav le za božanski (in prav tako božansko
kratek) trenutek priznal, da se mu zdi, da čuti, da mu ni treba
več bežati. Vsaj za nekaj časa.
Dnevi so tekli skozenj v prijetni omotici; neprestano nahajajoč
se v rahli opitosti je navidezno povsem brezbrižno živel iz
dneva v dan, obdan z mikro- in makrokozmosom kaotičnega
starodavnega mesta, ki ga je oblegalo, požigalo mostove,
ki so mu še ostali, in bil sorazmerno pomirjen sam s sabo, s
svojo preteklostjo in s svojimi mnogoznačnimi, lucidnimi
prihodnostmi. Izgubljal se je na starih ulicah, obiskoval cerkve
in barčke, veliko popoldnevov je preprosto preživljal v kakšnem
parku, razpršeno prisoten, bil in bival kot indiferentno stičišče
gibkih, grenkih, preznojeno sladkih premic.
Ničesar ni. In ne more biti.
Bil je neki ponedeljek, mogoče sreda ali četrtek, ko je mirno
kot povsem mimogrede sede na klopci v zakotnem parku v
senci velikih dreves, ki so sprehajalce varovala pred vročino
poletja, pil pivo in izza prijetne intime, ki so mu jo zagotavljale
leče njegovih sončnih očal, opazoval ljudi, ženske. Ženske, za
katere je ugotavljal, spet in spet, neumorno, kot da si tega ne
bi hotel zares priznati, da so v vsakem mestu, ki ga je obiskal,
različne, na neki neubesedljiv način, ki je dišal po jasminu
na vrtu njegove stare mame in ki ga je kar nekoliko žalostil,
pa tudi vedno enake. Kamorkoli si je pobegnil in kamorkoli je
pobegnil ženskam, je namreč prek njih ugotavljal, da ga ne
glede na to, kako močno si to želi, nikoli in nikdar — nikakor —
ne bodo mogle rešiti. V tem so si bile enotne vse ženske tega
sveta: ne glede na starost, postavo, družbeni status, verska

ali politična prepričanja, ne glede — pravzaprav — na katero
koli sredstvo ali postopek (samo)identifikacije, ki v družbi
hkrati ločuje in združuje bitja človeške vrste, so si delile
absolutno nezmožnost, da bi ga odrešile. Skupni imenovalec,
velika teorija poenotenja — in praksa. Nekateri bi rekli, da
je iskal svojega osebnega Jezusa, Jezusa-žensko, ki bi nase
prevzela breme njegovega življenja, njegovo bolečino in
njegovo trpljenje ter vso to grenkobo nadomestila z mirom,
ljubeznijo in upanjem. Nekateri drugi bi rekli, da je preprosto
iskal drugo mamo, tisto, po kateri hrepenijo moški, kadar si
želijo varnosti in spokoja, zagotovila, da bo vse v redu, angela
varuha, ki bo bdel nad njimi, ko bodo spali zaslužen spanec
brez sanj. Ni vedel, kateri bi imeli prav, če sploh kateri, a za
takšne monopolne resnice mu je bilo navsezadnje tudi precej
vseeno; niso ga opajale, niso ga napajale z energijo, ki jo je
potreboval, niso spredale mrež pomenov, ki bi jim lahko sledil
v zajčje luknje.
Njegove hotelske postelje so tako — z izjemo njegovega
lastnega telesa, seveda — ostajale prazne, žalostne, dišale so
po svežem, po kemikalijah, pralnih sredstvih, le redko pa po
človeku — celo po njem. Ko je ob oknu ali na balkonu pokadil
jutranjo cigareto, se je večkrat vrnil do postelje, povohal
pregrinjalo in vzglavnik ter zaznal le vonj neživih stvari.
Nobenega ogljika, ogljikovih izotopov, ostankov, usedlin. Le s
trudom vizualizacije in racionalnega utemeljevanja se je lahko
prepričal, da je tam sploh kadarkoli spal, in v trenutkih, ko
si je z žejnimi rokami na obraz potiskal bele tkanine najetih
postelj, je bil brezobzirno in brezkompromisno soočen z
grobostjo lastne samote, nezmožnostjo bivanja v dvojini pod
odejami, pod dimom, v goloti za nekoga drugega, pod stropom,
streho, nebom in vsem, kar je nad tem. Hkrati pa je bil takrat
tudi najbližje samemu sebi, svojim luknjam; živa in aktivna
sama sebe oplojevalna afirmacija trenutnosti.
Rad je opazoval — neobremenjeno, zvedavo, v obljubi bolečine
in prek le-te tudi drobnih, a povsem njegovih trenutkov
bolečine in prek nje ostrega zavedanja lastne resničnosti —
vsa tista ženska, njemu povsem tuja, povsem nerazumljiva
telesa, ki so se, obtežena zgolj z lastnim golim, surovim
življenjem, ponujala na pogled ljudem, javnosti, njemu. Kot
odmev antične etike žrtvovanja, ki je velevala, da je morala
žrtvovana žival prostovoljno stopiti pred oltar, se darovati,
biti pripravljena in voljna umreti, da je ritual veljal kot čist,
pristen, resničen, so se ženske, ki si jih je neusahljivo želel
spoznati, okusiti, izkusiti ter tako prevaliti — pa čeprav le za
nekaj trenutkov — svoje breme nanje, sprehajale po svetu,
po mestih, starodavnih mestih, polnih raznoterih zgodovin in
kontekstov, ki jih nihče nikoli ne bo povsem razumel ali zaobjel
v njihovi celotni neotipljivosti. Hodile so in delale in dihale in
živele kot pajki na mreži, ki so jo spredli drugi pajki, dolgo

preden so se one gole in krvave rodile, in jo bodo spredali
dalje, ko bodo nekoč umrle. Seveda, prispevale ji bodo kakšno
nitko ali dve; nitko, ki bo sicer za vedno ostala neimenovana,
vendar pa bo neizpodbitno njihova; bo pot, ozka gaz, po kateri
je nekoč hodil živ človek, ki je žarel in bolel in ki je svoje
življenje ponujal kot kontekst drugim ljudem; pot človeka, ki
se je povsem nesebično razdajal in se utemeljeval s tem, ko je
zgolj živel: duhovi hindujskih krav, preneseni v drugo kulturo,
drugo dobo, nezmotljiva surovost bivanja.
V praškem parku je tako opazoval žensko, punco, ki je sedla
na klopco nasproti njegove, žensko, punco, razcvetelo v
vročici poletja, juniju življenja; velike prsi, široki boki, rjave
oči, v trakaste sandale ujeta temna stopala. Tudi vanjo se je
naselila Marija, duh Marije, brezimni angel, prisotnost, ki se ne
naznani in ki nikdar ne vpraša za dovoljenje. Tako vljudni so
navsezadnje zgolj demoni, angeli pa v ljudi vstopajo popolnoma
brez omejitev. Včasih gre za preprost pogled, ki navdihuje,
spet drugič za veselo oznanilo posilstva; človek, ki ne ve, da
trpi, navsezadnje vendar ne trpi in človek, ki ne ve, da je ujet,
je svoboden: elektroni, ki so opazovani, nagajivi mucki, ko
so sami v stanovanju, zamolkla, prekipevajoča gospodična na
sosednji klopci, nestanovitna, neučakana, svetlobo in toploto
izžarevajoča bejba z gladkimi, lesketajočimi nogami, dolgimi
prsti, dolgim nosom, zagorelo poltjo, mini krilom, črnimi v
soncu lesketajočimi se lasmi, odprto knjigo v naročju: Henry
Miller, Seksus, seveda.
Čakala je. Pa vendar je bilo očitno, da ne čaka nikogar. Zgolj
čakala je — na podoben način, kot je on koprnel: na splošno.
Njena trenutnost ga je navdajala z neprijetnim občutkom
vdiranja v njen zasebni prostor; ni bil namreč povsem
prepričan, če se tisto lepo, mlado telo res povsem hote
razkazuje svetu. V njeni pojavnosti je ležala komaj, komaj
prikrita bolečina, vročekrvna melanholija, nekakšna brezciljna
ujetost, kot da ne bi imela kam iti, kot da je bila ravnokar
izvržena iz kakšne spalnice, v kateri je še do nedavnega visel
narkotično postan zrak, poln vonjav po seksu, cigaretnem dimu
in hlapih žganih pijač. Le s težavo jo je opazoval po več kot
nekaj sekund naenkrat. Cigarete so ji dogorevale med dolgimi,
koščenimi prsti, ko je gledala nekam čez park in daleč, daleč
proč, in čas mu je umiral, ko je v kratkih, osredotočenih
izbruhih pogledoval proti njej.
Nekoliko pa se mu je tudi smilila, kot so se mu vedno smilile
ženske, ki izgledajo kot zvezde, tik preden postanejo
supernove. Ženske, ki hrepenijo po matadorju, ki bi ukrotil
bika njihove sle, njihovega nemira. Ženske, ki prav tako kot
on čakajo na nekoga, da jih ukroti, premaga njihove demone,
ubije v njihovem egu vse, kar je zatiralsko, in jih tako — končno
in dokončno, pa vendarle vedno le začasno — odreši.
Ženske, ki se zaslepljene od svoje lastne svetlobe ne zavedajo,

51

da bodo morale, če hočejo najti svojega matadorja, igrati
vlogo bika.
In da matador ubije bika.
In da nobena supernova ne more v življenje obuditi vseh bikov,
ki so jih vsi matadorji ubili v vseh časih in vseh resničnostih
vseh možnih in nemožnih obstankov človeštva, matadorjev,
bikov.
Pa vendar, upanje ostaja: včasih bik ubije matadorja.
Njuna pogleda sta se za bežen trenutek srečala. Pokimal je in
se ji nasmehnil, ona pa je le pogledala stran in se pretvarjala,
da ga ni opazila.
Nekatere ženske hrepenijo po naletu bika in nekateri moški jim
lahko nudijo ravno to.
Nekateri moški niso sposobni nuditi drugega kot nalet bika.
Vendar pa je za razliko od enih in drugih sam le opazoval. S
svojega sedeža visoko v kamniti areni, prepojeni z znojem
muk in radosti in s spomini na stoletja nenehnih družbenih
sprememb, na občutljivem stičišču tradicionalnega in
modernega, impulza ‘ostati’ in hotenja ‘spremeniti’ je mirno
in tiho, prizadeto, seveda, pa vendar spoštljivo opazoval, kako
so matadorji in biki igrali svojo brutalno, krvavo in surovo igro
čiste telesnosti, čiste krutosti, ter poskušal razumeti.
Ljubezen.
Seks.
Mehanizme odrešitve.
Če se najdeš s tem, da se izgubiš … Kaj si: najden ali izgubljen?
Telo ženske, ki je brala Seksus in spet in spet pogledovala v
daljavo, je iz množice sprehajalcev v parku izstopalo po svoji
izklesanosti, popolnosti v neskladnosti. Bila je kot film Stanleya
Kubricka: klasična lepota simetrij, ki se je oplemenitena z
decentraliziranostjo dvajsetega stoletja, in nato, prek njegove
tenkočutne percepcije kot pozno popoldanska senca v obljubi
nepozabne poletne noči nekje daleč stran od doma ležerno
podaljševala v statično kakofonijo enaindvajsetega stoletja, v
njegovo stoletje, v vodnarjevo dobo, njegovo dobo. Očarala
ga je, njegova Kalipso, ki nikdar ne bo vedela, da ga je sploh
ujela, njegova Kalipso, tako dobra in učinkovita kot katerakoli
druga, ki mu je kadarkoli pritegnila pozornost in od katere mu
pravzaprav nikdar ni bilo treba bežati. Pa je vendar bežal.
Ob obličjih teh Kalipsoidnih domin — v vsakem mestu, v vsakem
okolju je našel kakšno — je bil vedno znova najdlje od svojega
doma, miru; miru, ob nepreklicnem in nezmotljivem obličju,
ob katerem bi se končala vsa njegova koprnenja in on bi se v
prostranem svetu znašel sam in celovit, nepovratno enoznačen,
monopolen. Propadajoče sonce tik pred kolapsom, ki je bilo
ujeto v njem in on v njem, bi izginilo v ničevost, izravnalo
bi čas in prostor, ki ju je poprej krivilo, in on bi postal le še

senca samega sebe, senca, spekter brez preteklosti in brez
prihodnosti, lupina brez hotenj, brez žalosti in brez smotra.
In bežal je in bežal, potoval, nova mesta, nove sobe, le sosledje
mogočnih podob v megli, v noči, v zrcalih in za šipami, bežal
in se skrival in se razdajal in srkal življenja drugih ljudi, žensk,
srkal kot kakšna žalostna spužva, gostilniška krpa, sorazmerno
zadovoljna posoda za ostanke. Ali presežke.
Vendar nič več. Nič več bega. Marija zdaj vstaja iz pepela,
njena v modro-belo srajco oblečena pojava blodi po gozdovih
njegove podzavesti.
Pod vsemi kamni je in biva v vsakem koščku lesa.
Vse bo še v redu.
Sence so se daljšale, trava je bila zelena in nebo modro, mesto
je brnelo, opazovana lepotica je obračala tanke strani tiste
žalostne knjige, občasno prekrižala dolgi nogi, si popravila
pramen las, ki ji je padel na obraz, popravila krilo, ki je
zlezlo previsoko, si prižgala novo cigareto, nato spet dolgo
pogledovala v daljavo. Padal je večer in prebujal se je mrčes,
ki je brnel okoli njegove glave, motil njegove misli, motil
njegov mir.
Iz torbe je potegnil novo pločevinko češkega piva, ki je
nekako postal temeljni kamen njegove dnevne diete. Nikoli ni
razumel, čemu vsa množična navdušenost nad češkim pivom:
bilo je grenko, mehurčkasto in toplo, prav takšno, kakršno bi
po nekaj urah ždenja v trobi na vročem poletnem zraku bilo
vsako pivo kjerkoli na svetu. Na pločevinki je pisalo, da gre
za staropramen. Marija je vedno pila staropramen, če ga je
le lahko dobila. Tudi ona je bila navdušena nad Prago, nad
njeno mistično zgodovino in njenimi okultnimi skrivnostmi.
Dvakrat sta skupaj obiskala to mesto in z nasmeškom na obrazu
in potnih rok ga je z nekakšno mešanico histerije in otroške
navdušenosti vodila po starih, zakotnih ulicah, mu razkazovala
stare knjigarne in trgovinice, sede na zadnji terasi zanikrnega
lokala mu je prerokovala iz Crowleyjevega tarota, v nekakšnem
medlilu sta obiskovala kraje, kjer so se, po njenem mnenju ali
poznavanju, nekoč, stoletja v preteklosti zadrževali okultisti,
spiritualisti, kabalisti, pisatelji in pesniki ter drugi trpeči, tako
kot onadva po nečem več, drugačnem več, koprneči ljudje.
Marije, ki so jo starši sicer krstili kot Jožico in ki se je pri svojih
enaindvajsetih dala preimenovati, že več let ni bilo več med
živimi. Odšla je s tega sveta, sama in osamljena, prostovoljno
in pri polni zavesti v enaintridesetem letu starosti. Žrtvovala
se je drevesu v gozdu za psihiatrično bolnišnico v Idriji,
pomolila k vrvi, ki si jo je zategnila okrog vratu, in k alkoholu
v njeni krvi, pomolila k svojim bosim nogam, ki so jo nosile do
drevesa, s katerega se je obesila, pomolila k sebi in svetu, h
kvarkom, kvantom in Bogu, sklenila mir s Hudičem, ki se mu je

predajala, in z vsemi črnimi luknjami v vesolju, pravzaprav v
celotnem obstanku, pomolila in se predala vsemu temu vrvežu
idej in ničelnosti, točkam čiste ljubezni, kjer je vse nič in nič
vse, pomolila, se predala in se žrtvovala, zadnji dah, zadnji
pogled, gozd, megla, jutro, nesrečne ptice in se zazibala,
odšla, prešla. Zlata scalnica, ki je kapljaje odtekala iz nje,
je s svetlobo napolnjevala sonca prikrajšane močerade, polže,
mravlje in črve, uši ter veverice.
Verjela je v dušo, vendar ne na konvencionalen, krščanski
način. Verjela je, da duša ni nič drugega kot neskončno majhna
točka singularnosti v vsakem človeškem — in dalje: živem —
bitju. Verjela je v Boga in v Hudiča ter se jima priporočala,
verjela v Jezusa, sina božjega, ki je za grehe človeštva na
križu umrl, tretji dan pa od mrtvih vstal in v nebesa odšel,
in verjela je v Jezusa, revolucionarja, mistika, posvečenca,
da, pa vendarle v zgolj človeka, majhnega, čokatega Juda,
ki je imel velike ideje, ženo in otroke. Verjela je, da edino
paradoksi in paradoksalna stanja lahko nahranijo črno luknjo,
ki je človeška duša, in iskala je takšna stanja, jih živela in
jim darovala, okušala je paradokse, verjela, gorečno verjela,
trpela in uživala, se smejala in jokala, svojo umazanijo in
bolečino je predajala Hudiču, ki jo je tolažil, in prek drobnih,
čistih radosti se je darovala Bogu, ki je njeno koprnenje po
nečem več oplemenitil z ljubeznijo. Molila je k Antikristu,
h konceptu antikrista, ki jo je navdajal z mirom, globokim
spokojem, jo zibal v omamne odmaknjenosti, ko je njen duh
drsel po pašnikih neke prav specifične Arkadije, kjer ni čutila
ne strahu in ne radosti, v stanje brez čustev, onkraj življenja,
smrti, časa.
»Bog je mogoče res ljubezen,« je večkrat rekla, »toda Antikrist
je mir.«
Spoštljivo je ponovil te besede praškemu parku v visokem
poletju zvečer in v Marijin spomin naredil dolg požirek piva, ki
je že izgubilo vse mehurčke.
Bili so časi, ko si je želel, da bi lahko verjel tako gorečno,
kot je verjela ona, pa ni mogel; nikoli in ne glede na vložen
trud. Njegova nenasitna singularnost se je hranila na drugačnih
paradoksih. On je hotel ženske, ne Boga; hotel je osebnega
Jezusa, ne Antikrista. Hotel je zgoreti v seksu, in ne mirno
zaspati — končno, kot prvič zares zaspati — v večernih vrtovih,
ko se skozi nebo vleče zvezda repatica, ko se trije berači
odpravijo na svojo prvo in zadnjo pravo pot, ko se konec bliža
v sladki obljubi večnega dremeža, zadovoljnega predenja
mladih, zaspanih muc.
Njegova duša se je hranila s sobivanjem biti in ne-biti, imeti
in ne imeti. V primežu večnega statusa quo sta jo držala na
eni strani njegovo hrepenenje, njegov nemir, na drugi strani
pa tisto temno, obupano, pa vendar plemenito zavedanje,
da bodo njegova koprnenja vedno ostala neuslišana, da

ne bo nikoli zares izgorel, se povzpel med angele in v tihi,
vseobsegajoči kataklizmični eksploziji mesa in krvi in svetlobe
in zemlje izginil med njimi pod dotiki, potiski v sladki, slani,
grenko-kisli notranjosti Jezusa-ženske, ki jo je iskal, ki je
ni iskal, za katero je verjel, da potencialno obstaja v vsaki
ženski, ki jo je kadarkoli srečal, v vsaki ženski, ki je kadarkoli
obstajala, za katero je verjel, da nikoli in nikdar, pod nobenimi
pogoji ni mogla zares obstajati, da je oksimoron, paradoks sam
po sebi, nezmožnost, ničelna točka pomena in sile in energije,
prav zaradi tega pa je v obstoj takšnega bitja navsezadnje spet
(in ponovno) verjel.
Tukaj je; vedno je bilo — brezimno Kraljestvo. Kot beseda
‘psica’, ki je najlepša, najčistejša takrat, ko se ne nanaša na
samico Canis lupus familiaris.
Seveda pa ni šlo zgolj za ženske, za neukrotljivo slo, ki jo je
izžarevala denimo princesa ognja, ki je pač — tako je naneslo
— sedla v njegovo bližino, odprla knjigo in prižgala cigareto.
Prav tako ni šlo za šepetanje ravno prav sladkih in ravno prav
odurnih besed pripadnosti in užitka v ženska ušesa, ko bi ves
vpet v krč izbrizgaval svoja bela semena v njihova gostoljubna,
varnost obljubljajoča drobovja. Večkrat in ob različnih
priložnostih so ga tisti redki ljudje (ponavadi so bili to kakšni
žalostni, razočarani in vsaj malo bolj kot rahlo pijani moški),
ki jim je pustil dovolj blizu, vprašali, o čem sploh govori, ko
govori o ženskah, in kaj navsezadnje pričakuje od njih. V
takšnih trenutkih se je le nasmehnil ter se izmuznil odgovoru
s sicer povsem simpatično repliko, da je to ‘pravzaprav dobro
vprašanje’. A v soparnih nočeh, ko ni mogel spati in se je
premetaval po posteljah preveč utrujen samega sebe, da bi
lahko počel karkoli drugega kot kadil in s pogledom motril
zavese na oknu ter upal, molil in se bal, da se bodo zganile
v odrešujočem pišu vetra, je včasih vendarle klonil pod težo
hotenj in šepetaje priznal svoja hotenja. Denimo: »Divji med
z vijoličastimi gobami. Razglašene klavirje. Kapljanje kock in
klokotanje kapljic. Trikrake škarje in sinočnjosti na stopniščih.«
Neumnosti, seveda, toda Marija bi razumela.
In včasih je.
Skrita v mraku, tik izven njegovega vidnega polja, za ognjeno
zaveso neprepustne teme ga je razumela. Včasih. In takrat
je lahko zaspal ne glede na soparo ali nepremični zrak, toda
njegov spanec je bil prazen, absoluten, vase je posrkal vsa
spoznanja budnih ur minulih dni, naslednja jutra pa so se
rogala tej neprodušnosti in osramočen je sklanjal glavo ter
pobešal pogled proti tlom. Spet drugič pa so njegovo izpoved
slišale zgolj z nočjo prepojene stene hotelskih sob in dim se
je še ure dolgo valil proti stropu. Takrat je vedel, da mora
zapustiti mesto, če hoče, da bo še kadarkoli spal.

53

Našla je zanko, obskurno, skrito pot v Babilon njegovih dni in
mest.
Del njega si je neumorno želel stopiti do nje, jo zakriti s svojo
senco, iztrgati tisto knjigo iz njenih rok ter jo vprašati, kaj se
vendar gre. Kje je Vizija in glas? Knjiga laži? Njene umazane
tarot karte, prva izdaja knjige Der Engel vom westlichen
Fenster, iz katere mu je brala na stopnicah pred neko praško
cerkvijo, tačas ko je njegova utrujena glava počivala na
njenem ramenu. Zakaj ta knjiga razpok in mini krilce? Zagorela
polt in hrepeneči pogledi?
Marijine knjige raznoterih laži so končale v ognju in on se ni
premaknil s svoje klopi.
Le tisto, kar je počeno, je zmožno spočeti svetlobo.
Zato.
In hotel ji je povedati, da jo pogreša in da si želi, da bi sedela
ob njem in mu pripovedovala o nenavadnih, nezemeljskih
stvareh, vendar pa ni bil prepričan, če si sme vse to, iz
spoštovanja do njenega spomina, sploh želeti. Pa vendar … Si
popotnik navsezadnje sme želeti le doma, Odisej Itake, vojak
družine, mož sina in žena otroka? Kaj pa Kalipso, Kleopatra in
brezštevilne v škrlat odete kurbe Babilona s črnimi mednožji in
diplomami humanističnih ved? Kaj z njimi?
Pogled in zgolj pogled.
Ne v temni noči, temveč ekvinokciju duše se je nekega večera
Marija odpravila k maši, kjer se je v temi skoraj prazne cerkvice
slekla do spodnjega perila, in ko je kleče mrmrajoče molila,
jokala od pokore, predrznosti, igrivega užitka, stopnjevanja
resničnosti, pričakovanja, z britvico nič kolikokrat zarezala v
prsi in trebuh. Majhne ureznine, sistematično delovanje roke,
kakor zgoraj, tako spodaj, in kakor znotraj, tako zunaj —
britvica je spet in spet načenjala njeno mehko kožo.
Ko je napočil čas, je mirno, pravzaprav kot v transu odšla
po hostijo, po svoj košček Kristusovega belega, nežnega
telesa, telesa, ki je umrlo, se žrtvovalo zanjo, in mašujoči
župnik, dostojanstven, prizemljen človek, je storil najbolj
profesionalno — pa tudi najbolj preprosto — stvar v svoji karieri
Božjega služabnika: obhajal jo je.
Po tem dogodku so Marijo hospitalizirali, in ko je leto pozneje
odšla k Bogu, Hudiču, Satanu, Luciferju, Antikristu, ko je
zaspala na Zemlji in odšla v večerne vrtove sladke, neumite,
večne kurbe, nežne, milostljive kurbe, psice, krave, poscane
Lilith, h kateri je drkala in ji sežigala bele rože, je isti župnik
tudi vodil mašo in pogreb, pozneje pa je na sedmini nekaterim
izbrancem z začudenostjo, skoraj sakralno spoštljivostjo v
pridušenem glasu povedal, da še nikdar v življenju ni v očeh

kakšnega človeka videl tako goreče, tako grobe in tako žive
pripadnosti (vendar ni povedal, pripadnosti komu) in vere, kot
ju je videl v Marijinih očeh tistega večera, ko je porezana,
krvava, bosa in praktično naga prišla k njemu prosit odrešitve
Kristusovega telesa in tako prek njegove nesebične daritve
skromno in milostljivo kot kakšna melanholična devica
potrjevati svojo bolečo paradoksalno vero, ki jo je ad infinitum
razžirala in oživljala kot infuzija nacističnega cianida in
alkimističnih belih kapljic tekočega zlata, mističnih Plesočih
voda Zelenih mož Islama, ona, nerojena, novorojena sestra
Lokiju in Prometeju na skalah.
Naj tisti, ki ima ušesa, sliši.
S toplim zavedanjem — pravzaprav sprijaznitvijo, ob obličju
katere bi marsikdo klonil, obupal, njega pa je navdajala z rahlo
navihanim občutkom miru in vero v človeško vrsto —, da vse
najbolj romantično zveneče pesmi pravzaprav le redko govorijo
o ljubezni do sočloveka, temveč o drogah, je pospravil smeti
v bližnjo kanto, si oprtal nahrbtnik in se lahkotnega koraka
napotil proti hotelu. Le še en turist, ki uživa večerni mir in živi
v začasni, a zato le še toliko bolj sladki iluziji drugega življenja,
drugega okolja, drugega sebe. Kot pijan bik je zadeval ulice in
se opajal z energijo ljudi, ki so počasi zapuščali stanovanja
ali službe ter se podajali v svoja večerna življenja. Navidezno
verjetno brezciljno, nekako prijetno zamaknjen, a osredotočen
je hodil, kadil, postajal in se razgledoval okoli sebe, a razen
kaosa ljudi vseh barv in vonjav ni zaznal kaj dosti.
V hotel je vstopil s samozavestnim korakom in od uglajenega
uslužbenca s skromnim nasmeškom prevzel ključe sobe. Tih,
komaj slišen pozdrav, nato korakanje skozi avlo, stopanje v
dvigalo, zapiranje vrat, ogledala na stenah, deveto nadstropje,
hodnik, tišina, večerno zatišje, nato končno njegova soba,
njegov razgled, njegova intima.
Zaklenil je vrata, odložil nahrbtnik na posteljo ter si sezul
umazane pohodne čevlje, v katerih je hodil po vseh možnih
mestih, mestih, za katera še tri leta nazaj ne bi nikdar rekel,
da jih bo kadarkoli obiskal, mestih, ki so ga postopoma in
zdaj bolj, zdaj manj, pa vendar konstantno, neustavljivo in
neusahljivo praznila in praznila, dokler ni postal človek čistega
bivanja, čistega koprnenja, čista, neuslišana duša, edinstvena,
neskončno gosta in neskončno majhna točka v obljubi
nenadnega, neodložljivega izbruha energije, gama žarkov,
neskončno bleščečega briljantnega izžarevanja.
Sede na postelji, razmišljajoč o splošno sprejetem, vendar
neizgovorjenem in nezapisanem družbenem dogovoru, ki
je veleval vljudnost poslovilnega pisma, je v roke vzel list
papirja in svinčnik, vendar je ugotovil, da nima ničesar več
za povedati, da ni sporočila, nauka, dejanja utemeljujočih

zaključnih misli k njegovemu potovanju, njegovim blodnjam,
njegovemu lesketanju ponoči, v samoti, ko lesketa nihče ne
vidi, niti on sam. Ne glede na to, kaj bi zapisal, je vedel, da
bodo ljudje, ki so ga nekoč poznali, mimo njegovih hotenj in
načrtov preprosto zmajali z glavo, nato pa v varnem zavetju
svojih domov tiho govorili, da je po samomoru Marije, s katero v
nasprotju s splošnim prepričanjem nista nikoli bila romantično
niti seksualno povezana, zapadel v manično depresijo in da je
konec koncev le njegov zadetek na loteriji, ki mu je omogočil,
da je potoval, brezciljno potoval po svetu in izkušal, srkal
življenja drugih, začasno odložil neizbežno, neodložljivo, edini
smiseln post scriptum njegovega življenja.
In verjetno bodo imeli prav.
Vendar pa vseeno ni mogel oditi brez besed, brez slovesa;
navsezadnje ga je v življenje in k ljudem vsemu strahu navkljub
vedno gnala ljubezen in nikoli sovraštvo ali prezir, zato je na
list s kar nekoliko navihanimi gibi roke cinično napisal nekaj
zadnjih besed.
Vsakdo je za nekaj dober.
Povedi je dodal še svoj podpis, nato pa vstal, si pogladil hlače
in se zazrl v nad mesto zahajajoče sonce, stopil na balkon in
čezenj in bil.
In padal je in padal in se vzpenjal, bil je matador jedrskim
reakcijam v osrčjih supernov in bil je ženska, ki gori v slasti,
svetlejši od sonca. Feniks, ki vstaja iz pepela, poved, ki se
nikdar ne konča, nikoli odposlano ljubezensko pismo, neskončno
gosta točka materije, tik preden se sesede sama vase, preseže
zakone fizike, morale religij, paradokse vseh izjav ‘Verujem’
ter izbruhne v vzpenjajočem zenitu Velikega dela, čisti
tranziciji, se pogrezne v transcendentalno, brezčasno lepa in
očiščujoča supernova duha, snovi in misli, nikoli presežena in
v večnost presegajoča nerazložljiva in neubesedljiva končnost,
absolutni vrhunec, bik v črni luni, črni luknji, nevihta popolnega
uma, okultni paradoks, čisto samozavedanje, sesedajoče se
v prvobitnost, nato singularnost, hkratna teza, antiteza in
končno sinteza.

55

DEJAN
KOBAN

MALO KERAMIKE V USTA
dva človeka sedita na isti klopi
med njima isti meter razdalje in
dve isti mizi med obema
med obema paroma rok steber
zraka isti njima v očeh izpadajo
iste črke istosti oba med njima
isto bereta dva ki sedita isto se
ostrita ob robove obeh obrazov
istih se njuna past ne sproži
ista vztrajata oba v očeh
iz črk istosti čez nabrežja
njunosti ob istem času ob isti
mizi čez isto klop v njiju ista
v obeh očeh sorodnih se
razkrajata v vsem različna

PETRA
KORŠICˇ

POGOJ
Noben, ki ni lizal jezika po lobodiki,
ki nima pravosodnega izpita,
ki ni vstopal kot nepovabljeni gost,
ki ni ministriral, klečal na kolenih
na koruzi, noben, ki ni vsaj trikrat
premislil križišča, slišal leta zgubljenega
ptiča v grmu, se ne more šteti
za mojega ljubimca. Prijetno
in nadomeščanje sta še najmanj
kategoriji za udarec pečata tja, kjer
ga nič ne more izbrisati, ko raste
telo, raste skupaj z njim, ko se telo
krči, koža pa postaja ohlapna, divje
meso, ki je zraslo iz odprte rane,
nespremenjeno štrli, kot edino
zagotovilo, da se je res zgodilo.

SITOTISK
Čeprav pomlad, je zunaj mrzlo,
dež pada navpično, in poševne so
samo besede, ki letijo, kot letala
ob vzletu, tvoj odsev v mojih očeh
se ne trudi biti popoln, ne zaobljen
kot tisti, ki se bojijo, da je dober verz
lahko zadnji, ki si ga napisal. Pred tabo
se slačim, le zato, da postajam gola,
gladka, a moje telo ni nago, ne
razlastiš, ko rečeš, ljuba moja, ful
toplo, presenečenje, doživljam,
doživljaj, in si vzemi, kar pritegne
tulipane, da počijo v cvet.

57

MIHA
MAREK

4

8

Po dušici so malenkostni.
V ravni vrsti, postrušniki,
s pečine v ocean korakajo.
V tragedijo.

Mimoidoči ubitkov ne opazijo.
A ubitki vseeno
hočejo pritegniti
pozornost nase,
na svojo usodo.
Ubitki se hočejo prikupiti
vplivnim ljudem,
ki jim lahko pomagajo
izviti se
iz nemogoče zagate.

5
Muka ubitkov je zame užitek,
užitek, popolnoma prost ugodja.
Jok in stok ubitkov je zame prijeten,
ker vem, da ni moj.
6
Protislovnost ubitkov je,
da se vedno znova rojevajo,
ko jih enkrat že pokončaš.
Kadar jih pokončaš,
sam hočeš, da se znova rodijo,
isti kakor prej.

KROJAČEK

UBITKI

Kadar ustrežljivo
vbodem jaz šivanko,
veš, da bom povezal
cunje s svojo zanko.

Ubitek ni nikdar zadosti dober.

Moja igla vrta
rov, ki meso reže.
Črna nit sledi ji.
Votlo kost doseže
in štirikrat obkroži
jo na ped dolžine.
Ko splete životvorno
mrežo, na plan šine
pod čakajoče škarje.
Moj šiv je zvezal ude.
Punčka, si zdaj cela?
So bolečine hude?

1
Ubitki so neznatni.
Ubitki se rojevajo
iz najbolj jalovih brazd.
2
Rojevajo se na ukaz.
Tudi umirajo na ukaz.
Za ubitki ni žalovanja.

Ubitki nikoli zares ne umrejo,
zato se je toliko lažje
srčno navezati nanje.
Seveda je nujna posledica,
da je ustvarjanje ubitkov
jalovo početje.
7
Množina ubitkov
se z leti povečuje.
Ubitki zastopajo vse ljudi.
Vsi ljudje jih imajo
pod palcem
kakor glavnico.

3
Ubitki so prikupni
zaradi svojih malih hib.
Napol so ljudje,
napol drugačna žival.
Črvasto dušico imajo,
ki se jim v mesu skriva.

59

9
Dva ubitka, ki sta
drug drugemu usojena,
se združita prej ali slej.
Vzajemne naklonjenosti ubitkov
ne more nihče nadzorovati.
Od tod pretnja
solidarnosti.
10
Iz solidarnosti ubitkov,
ki trpijo,
se lahko porodi upor.
Ubitki rešujejo svet;
žrtev je njihova.
Ves svet se lahko ohranja
samo zato, ker oni
živijo in mrejo
iz veka v vek.

JAN
KRMELJ

Drobceni gibi so osvobajani iz prejšnjih ustavljanj, ob meni,
nad in pred menoj, vsekakor v vsebini, se izrašča
človek, se izrisuje in pôje v gorenju povsem novo, v enigmi
rastoče telo.
(Obenem človek, ki je v metastazi storil
jezik v avtonomno živčevje, zavest v kopičenje,
samotar
gosti in ohranja raka samotarja v gorečih pljučih,

dihajočih kolikor sreče
…)
Ustavitve dihamo in utripamo v hladnejšem vetru hipa.

POSPEŠEVANJA. Smeri se iz vzajemnosti
pretvorita v eno. Črički klijejo stopala.
Hiše praznijo brezdomne iskalce v telesnem čolnu,
nikakršnih sveč in predmetov, nekakšna
iztegnjena dlan:
klanjanje krvavo jasni veži dihanja,
vstopili,
prestopili smo jo,
skozi sebe, skozi
razstreljene vodnjake:
valj v izstopanju polinomne širine:
korenine topnih cest.

PREDIH UTRIPA
DANAŠNJI VČERAJ se giblje
skozi tresočo golobjo os krogle,
naseljujemo jo.
Včerajšnji danes v moji razstreljeni
pradedovi dlani: nerazloščljivost
parov oči, ki stikajo
zavest in —nom, ge–
nomno zapisovanje v ustju izrekanja,
manjskupna preklada, timpanon
brez razcvetelih vrvi.
Izpuščena, segajoča stebrna telesa iz kovinsko
mehke površine veke: skoraj stojijo in
skoraj ugašajo.
Okno se v zastorih razpre skozi slap,
očišče, slap oken
nad moje odškrtnjene prsi,
priprta zavesa predvidevanja:

MONOLITNA, PREKINJENA beseda: blesk
stika roke z morjem razpadle zavesti,
pesek pljuč
pada
skozi nosnice tekočega človeka:
njegova zgodovina, pest riža, razgrnjena
v drugi pesti riža — zanemarimo
štetje —, sklaplja glas
samoumevno, obstoječe
v prostorih: stavba 1 (tukaj)
stavba dve (tukaj),
nezanemarljiva vez,
bližnja ptica.
Vsako zrno peska je eno telo: monolitna,
prekinjena beseda:
Lakota vode v očeh živali,
enakomerna kupola upogiba svetlobe,
ranjen in
preskočen blesk.

TVOJE IZUMIRANJE SKOZME,
v vrnitvi zapisa, štetje
najskrajnejše v predihu utripa,
orakelj in prisila srečanja.
Mrena očesa, ležečega v barvi,
ločen hrbet, razprimo razpiranje
osnovne osi korena skozse,
nujnejša krogla, oprijem
skozi kroglo, pod kroglo,
v njo:
sirena prebujenega očesa nočnega bleska,
oranžna gesta meseca, skozi
to izumiranje, skozi
to štetje izginjajo,
skozte.

ZAMEJITE MEJO snega in višine, količina
v odboju s številom: spustna okna
in izohipse v tlaku debel, me
izumirajo.
Odpomladje, od
pomladi, od izgube središča snega, nekakšno
izmenično umiranje, zdaj
izmenično, zdaj
umiranje: ambivalentnost
lomljivega jajčnega otroka, njegova
beljakovinska zavest:
odnašanje gore, ne zapomni,
v skupek bele ježe združena sistola dihanja:
izseljiva zavest odštetja treh
zaokroženih štetij, izgon
iz brezdomstva tekoče zaznave.
Rojena, svetla kleč: korala libreta
valovi nad mojim pljučnim dnom, naseljen
v izmaknjeni igri:
te besede, ta
tedesebet, a

kamen, vsebovan
v zvoncu, izostritev
prostora skozi
vrnitev besede.

te besede ne zapustijo ožilja tujitve.

61

MIKLAVŽ
KOMELJ

63

TOMAŽU ŠALAMUNU
[...] Kdo jemlje v roko mojo moč?
Kdo bo razdišal žarke, ki tečejo med hribi?
— Tomaž Šalamun
Za Sonce ni nobenega dneva,
ko drvi skozi temò.
Nobenih ranih juter, ki stopa
vanja kot prst v rano.
In vendar stopa vanja.
Ples, ples je
edina naloga
tudi za telo, ki ne more
vstati. Vstati.
Biti katerakoli
žival, ki hitro teče!
Gepard? Gepard.
Ki teče skozi noč.
Ki teče skozi.
Edina povezava.
Brez spon.
A ljudje bi znoreli,
če bi morali resnično slišati
srce četudi najbolj
ljubljenega bitja
ves čas. O,
kolikokrat sem slišal,
kako so panično želeli smrt
komurkoli, samo
da bi utihnilo
neko preveč ozvočeno
tuje srce. Katerakoli
žival, ki hitro teče!
Samo ne biti človek,
samo človek ne! Ples
je nekaj drugega. Muzika
vse drugo.
Edina naloga.
A gola. Na. Ni determinirana s scenariji
ne smrti ne ljubezni,
ki pomenijo izdajstvo
smrti in izdajstvo
ljubezni. Načela
so samo zaradi
izdajstva.
A vse sence —
enako gole.

Kdo ohrani svojo senco, ko teče
skozi noč?
O pevec Neprepoznavnega!
Ne moreš se umakniti
niti v smrt niti v življenje.
Ples, ples je
edina povezava.
Kot neznanka, ki Ti je v kinu
izza hrbta gledala roke
do krvi.
Kot prerokba.
Odprem Tvojo knjigo — in piše:
»Kdaj, Laura?
Pred Lauro.«
Ob neki drugi Tvoji
knjigi je mimo tekla podlasica.
V tretjo Tvojo knjigo sem sam
napisal: »Liber
tenebrarum et lucis testis.«
(Lucisque.)
In Ti, da verjameš, da vem,
da nisi tako mrtev
kot na fotografiji. Da ne
verjameš. Da veš.
V Vauclusu sem spustil
mrtvega hrošča iz roke,
da bi oživel
v Vauclusu.

VOJISLAV
DESPOTOV
Prevedel TIBOR HRS PANDUR

KANTA ZA SMETI
Kanta za smeti. Kanta za smeti drek. Drek smrad.
Smrad gas maska. Gas maska maskenbal. Maskenbal
gledališče. Gledališče opera. Opera glasba. Glasba gramofon.
Gramofon elektrika. Elektrika žarnica. Žarnica sveča. Sveča
vosek. Vosek med. Med čebela. Čebela livada. Livada seno.
Seno kôsci. Kôsci znoj. Znoj utrujenost. Utrujenost odmor. Odmor
kosilo. Kosilo kuhinja. Kuhinja soba. Soba postelja. Postelja
ženska. Ženska.

KORPA ZA OTPATKE
Korpa za otpatke. Korpa za otpatke đubre. Đubre smrad.
Smrad gas maska. Gas maska maskenbal. Maskenbal
pozorište. Pozorište opera. Opera muzika. Muzika gramofon.
Gramofon struja. Struja sijalica. Sijalica sveća. Sveća
vosak. Vosak med. Med pčela. Pčela livada. Livada seno.
Seno kosači. Kosači znoj. Znoj umor. Umor odmor. Odmor
ručak. Ručak kuhinja. Kuhinja soba. Soba krevet. Krevet
žena. Žena.

Skozi noč.
Skozi dan.
Skozi nič.
Skozi dlan.
Skozi goro temè.
Skozi vse, skozi vse.

65

ˇ
KLJUCNE
BESEDE
ˇ
MONIKA VRECAR

You can’t steal an idea unless it is a product!
— Kristoffer Ström
Mlada oseba, čeprav ne več tako mlada, tipični primerek
generacije Y — generacije zakaj, ki »nekaj strašno bi, pa ne
ve točno kaj«1 in zato živčno stopica na mestu, leze nekam po
družbeni lestvici izobrazbe, da bi bila stvar še bolj brezizhodna
se specializira v humanistiki, ki postopoma nemočno opušča
vsako stremljenje k dolgoročnim idejam, logiko premišljenega
in intencionalnega odločanja, pač vsako aktivnost, ki je
produkt nekega drugega, izgubljenega časa. Električni čas
medtem s svetlobno hitrostjo golta, digitalizira, konvertira
v dato vso tisto zapuščino, ki je narejena po izumirajočem
literarnem programu. Prinaša tudi novo obliko produktivnosti:
ko je stvar materializirana v spominu, je ni nobene potrebe več
misliti. Funkcionarju električnega časa ni v interesu spremeniti
sveta, v mislih nima prihodnosti, temveč le lastno sedanjost,
saj razume vsak svoj produkt kot informacijo o stanju svoje
kariere.
Descartes je nekje zapisal, da moraš za razmišljanje imeti
na voljo dovolj časa, biti moraš sit in imeti zakurjeno sobo.
In predvsem — je pozabil dodati, morda pa je sledeče že
vključeno v njegovo trditev o času — biti moraš v položaju, v
katerem nisi obremenjen s produktivnostjo. Produktivnost je
iztisniti iz časa več časa, to je, pospešiti procese produkcije
tako, da se čas čim dlje obdrži na isti točki. Da smo aktivni do
te mere, da presežemo možnost lastnega razkroja. Z besedami
briljantne Marije Andrijašević: »Recimo, meni se ni problem
ubiti, ampak ves čas delam stvari, ves čas delam stvari, ki me
zadržujejo.«2 Ko delam stvari, ne morem misliti na smrt, ko
mislim na smrt ne morem delati stvari. Gon po produkciji je
nagon proti smrti in entropiji (izgubi in-formacije). Nenehno
snemanje kot akcija odlaganja refleksije, analitičnega
momenta na program kamere in razmišljanje kot intrinzična
neproduktivnost: »Mislec, ki hoče svetu sporočiti ‘vsebino’
svojih misli, mora najprej prenehati misliti in si svoje misli
zapomniti. Spomin v tem kot vseh drugih primerih pripravi tisto
neopredmeteno in odvečno za svojo končno materializacijo.«3
In-formacija zahteva materializacijo misli in električna
produktivnost je informacijska produktivnost, ki materializira
z dinamiko svetlobne hitrosti. Pravzaprav materializira
tako hitro, da misel vselej nujno zaostaja, zaradi česar si je

1 Tibor Hrs Pandur, Idiot 12, Paraliterarno društvo I.D.I.O.T., 2014.
2 Marija Andrijašević, Idiot Balkan, Paraliterarno društvo I.D.I.O.T., 2013, str. 84.
3 Hannah Arendt, Human Condition [2. izd.], University of Chicago press, 1998, str.
90, (moj poudarek).

67

potrebno izmišljevati nove oblike in-formiranja, ki misel čim
bolj skompresirajo in instantizirajo, s tem pa avtomatizirajo
in degenerirajo. Čustveni spekter se, recimo, da zreducirati
na optimalno 5 stopenj: :D :) :( :/ :,(. 1225 strani Vojne in
Miru pa na + ali —. Prisrčno me je nasmejal lušten rdeč
srček, ki bije na kraju strani Air Beletrine, s katerim se imajo
»načelneži« možnost izrekati za, ne pa proti prispevku. Si
VZLJUBIL prispevek? Pritisni na srček. Ga nisi vzljubil? Daj
mu minus na FB in se pripravi, da te bo pol literarne scene
odprijateljilo. Na srečo bo to itak tista polovica, ki se je že
vdala psevdoproduktivnosti in se odloča refleksno, ne pa
reflektivno.
Ko materija potuje s hitrostjo blizu svetlobne, v relaciji nanjo
čas teče počasneje. Če naj obdržimo čas čim dlje na isti točki,
se moramo torej gibati blizu svetlobne hitrosti. Biti moramo
aktivni in produktivni. Ali ne bi bilo torej mogoče misliti
hitreje, nelinearno, kot to v Her (2013) počne Eva umetne
inteligence z imenom Samantha, operativni sistem, ki »misli«
in »ljubi« oz. raje procesira postverbalno, algoritmično in
zato — precej bolj produktivno: njena misel je že ob svojem
nastanku data, produkt, pripravljen za nadaljnjo analizo vseh
možnih prihodnosti, ki se s statistično gotovostjo nenehno
udejanjajo v sedanjosti. Strastno ljubezen lahko skomunicira
vsaj 640 »osebkom« naenkrat.
Ljubezen. Za ljudi precej manj produktiven vložek psihične
energije v izbran »objekt«. Ljubezen kot izbira, kozmično
neravnovesje, celo nasilje, zlo (Žižek) — skratka, za nas je
nemogoče resnično ljubiti 640 ljudi, saj se moramo, zaradi
drugačne logike časa, ki jo uboga naš program (=naravnanost
zavesti, v katero smo ujeti), ODLOČITI kam bomo vložili
svojo psihično energijo. Šele, ko gremo tako daleč, ko Z
IZBIRO povzročimo neravnovesje, ultimativno škodo kozmični
harmoniji, takrat se lahko zares reče, da ljubimo, da se
upiramo smrti, elementarnem ravnovesju, ki je samo drugo
ime za entropijo. Samantha se nikoli ne rabi do konca odločiti,
saj je ves čas v procesu odločanja, to je njeno naravno stanje,
ker je njena zavest algoritmična, njeni procesorji pa nelinearni
in sinhroni. Medtem pa človek lahko zgolj prenaša psihično
energijo iz objekta preteklosti na objekt prihodnosti. Je žival,
ki je programirana vzročno-posledično. Odločanje z intenco je
človeško, prečloveško. Je bistvo komunikacije in bistvo upora
proti smrti in pozabi, proti razgradnji nazaj v pozitivno nabit
»nič«. Je nenehno vztrajanje v obliki, informaciji, v tej napaki,
neravnovesju energij, ki življenje je.

Ključne besede: V lupu

Konceptu električne produktivnosti je inherentno stopnjevanje
v »mirovanje«, v nerazrešljiv status quo, ki sam po sebi izčrpuje
in obenem proizvaja temeljno nezmožnost za napredek.
Napredek je, ne pozabimo, gibanje časa v prihodnost. Ne samo,
da električna produktivnost proizvaja splošno klimo, v kateri
je poglobljeno razmišljanje (=potrata časa, saj mirujemo,
medtem ko čas teče) onemogočeno, proizvaja tudi napetost, ki
škodi sami produktivnosti, saj jo mora pod danimi okoliščinami
največkrat zamenjati psevdoproduktivnost.
Današnji »wannabe« revolucionarji dojemajo sistem kot
politično strategijo moči, ki svoj nadzor nad masami ohranja
tako, da jih potiska v nenehno eksistencialno negotovost, v
degradiranje javnega diskurza, v konstantno recikliranje (dez)informacij — in to vse v imenu profita. Naj nas situacija ne
preslepi z zastarelim konceptom politike kot pozicije moči. Če
ne premorete dovolj domišljije, da se prestavite v perspektivo
politika, raje poglejte serijo The Thick of It — po njej je bil
leta 2009 posnet film z za nas 2-krat pomenljivim naslovom In
the Loop — ki je to že storila namesto nas in jasno pokazala,
da nova oblika produktivnosti ni izvorno politična strategija,
kar razkriva dejstvo, da politika ni v privilegiranem položaju,
da ni izvzeta iz igre konstantne negotovosti, ampak mora igrati
po natanko istih pravilih električnega časa. Drugače rečeno,
politika sama je izčrpana skoraj bolj kot njeni volivci, politika
sama je podvržena nenehnemu statusu quo in politika sama
prav zato ne more misliti zase, ne more sprejemati odločitev
in predvsem se nikakor ne more stabilizirati. Politika kot
pozicija odgovornosti in moči, svoboda kot možnost produkcije
informacij, apatija kot nezainteresiranost za sodelovanje
pri družbenih in političnih spremembah so le priročne fraze,
krilatice, miti, ostanki anomalij preteklega sistema, ki jih
uporabljajo reciklerji javnega diskurza (imenujemo jih tudi
množični mediji), s čimer dajejo vtis proizvajanja pomena
(=psevdoproduktivnost). V resnici pa so pravzaprav izčrpani
v isti meri kot vsi ostali udeleženci sistema korporativnega
produktivizma; ker moram nenehno producirati informacije
ne morem misliti, ker ne morem misliti ne morem producirati
informacij, torej jih recikliram.
Kajenje, komentiranje na FB, »vznesen« govor politika, v
katerem se vedno znova pojavljajo iste ključne besede, pesem,
ki avtomatično reproducira že prednastavljene vzorce, božanje
luštkanega psa; psevdoaktivnost cilja na čim več instinktivnih
refleksov, ki jih najlažje ujameš s ponavljanjem že znanega in
izogibanjem novemu: »Vse, kar je novega, je teror, ne zaradi
tega, kar samo po sebi je, temveč zato, ker je novo. Stopnja
terorja lahko služi kot merilo za novost: bolj zastrašujoče,
bolj novo.« Pasivna aktivnost je torej usmerjena k stalni re-

produkciji, ki lajša teror novega (to je neznanih možnosti, ki
ležijo v prihodnosti). Trudimo se, da vsa prihodnost pride v
sedanjosti, saj nas tako lastna smrt ne more presenetiti. A če
ne bo presenečenje, bo sploh lahko prišla?

Ključna beseda: Network
Splošna izčrpanost, ki preveva vse dele družbenega sistema,
je torej zapisana v programu trenutno dominantnega
globalnega reda, ki ga na tem mestu imenujem korporativni
produktivizem. Izrazu potrošniški kapitalizem se je potrebno
odpovedati, saj termin napačno zvaja odgovornost za
sistemsko stanje na akt potrošnje, ki je le simptom omenjene
nemoči; potrošnja je še ena izmed psevdoaktivnosti, zaradi
katerih čas stoji, ker je način odlašanja družbenopolitične
odločitve o prihodnosti (»Izberi reciklirano vodo in pokaži svojo
skrb«). In še to, opustimo blebetanje o demokraciji in celo
zaključkih, da je kapitalizem edini možni ekonomski sistem
v demokraciji. Vsako ločevanje političnega in ekonomskega
sistema le odvrača pozornost od obstoja komunikacijskega
aparata, skozi program katerega se proizvaja sistem. Tako
kapitalizem kot demokracija sta glede na dejansko družbeno
stanje prazna koncepta, demokracija, ker je definicija oblasti,
in kapitalizem, ker je definicija lastnine.
Oblast ni vsemogočna in ne nazadnje se je za čarovnika iz Oza
izkazalo, da je bil zgolj človek. Za Hitlerja se je izkazalo, da je
bil zgolj človek. Za Stalina, Tita, Castra — zgolj človek, ki se ga
drži velika ideja. Oblast je človeški faktor premoči. Odstraniš
človeka in razkleneš oblast, ideja, ki se ga drži pa slej ko
prej propade ali razvodeni, ker je prekinjena komunikacija z
oblastnikom, avtorjem ideje. Pri piramidalnem (totalitarnem)
komunikacijskem sistemu mora avtoriteta, to so vmesniki
med avtorjem ideje in izvrševalci (masa), nenehno vzdrževati
komunikacijo na eni strani z avtorjem ideje in na drugi strani
z maso. Ta povratna informacija osvežuje vez med avtorjem in
dejanskim napredkom instrumentalizacije ideje, kar omogoča
učinkovitejšo indoktrinacijo. Podobno lahko razčlenimo
kapitalizem — gre za komunikacijo med lastnikom kapitala
in delovno silo, ki jo balansirajo menedžerji in sindikati.
Zakaj ne bi torej odgrnili zavese in razkrinkali človeka (ali
ljudi), ki stoji(jo) za izčrpavajočo imaginerijo korporativnega
produktivizma? Seveda smo to že večkrat poskušali storiti in
odkrili le celo vrsto Eichmannov in nobenega Hitlerja. In v tem
primeru, kaj storiti? Jih likvidirati? In potem, ko bo na njihovo
mesto stopil nov Eichmann, kot se to kar naprej dogaja? Ne
pozabimo, kako lahko so zamenljivi — in takšna zamenljivost
je intrinzična korporativnemu produktivizmu, saj opušča idejo

69

lastnine in oblastnika. Čas stoji, frantična telesa padajo.
Nujno je potrebno prepoznati dejstvo, da družbeni sistem
ni več piramidalen: komunikacija ne poteka od avtorja
ideje do avtoritete, ki naj idejo aplicira, do mase, ki je
orodje za napredovanje k uresničitvi ideje. V korporativnem
produktivizmu je komunikacija decentralizirana mreža
(network), je splet, v katerem vozlišča vseskozi propadajo
in se tvorijo nova vozlišča. Korporativnost je komunikacijski
model, ki INKORPORIRA in s tem homogenizira, avtomatizira,
degradira in reciklira informacije, dobrine in profit s skoraj
svetlobno hitrostjo.
Koncept politike je v korporativnem produktivizmu prazen,
ker komunikacija poteka skozi nenehen statistični feedback,
ki ne loči med simbolnim in dejanskim, temveč požre simbolno
(stremenje po ideji sami, prihodnosti) na račun nenehnega
osveževanja dejanskosti, sedanjosti. Ta anomalija je hkrati
glavni generator sistema: edina možna oblika komunikacije
so statistične povratne informacije, ki produkciji in potrošnji
dajejo gorivo. Mase so statistika, elite so statistika in torej
masa. S stališča produkcije in potrošnje so posledice teh
povratnih informacij seveda izjemno izčrpavajoče, saj se nam
nenehno vračajo v še večjih količinah vsega, kar v povprečju
»najraje« konzumiramo, in se na veliko izogibajo radikalnim
inovacijam.
Tak družbeni model je tudi izredno prilagodljiv, saj vzroku
nikoli ni potrebno prebaviti posledic, temveč se na mestu
vzrokov preprosto formirajo novi vzroki za nove posledice,
ki se hranijo na posledicah prejšnjih vzrokov. Logika časa je
sinhronizacija, ne vzročno-posledičnost. Zaradi nenehnih
zdrsov in premeščanj v sistemu, ki se lepijo na abstraktne
(ne pa fizične!) agente, je kriza za abstraktnega nekoga v
korporativnem produktivizmu vselej priložnost za abstraktnega
drugega, ki pa je, paradoksalno, lahko ista fizična oseba!

Če povzamem; zakaj je danes praktično nemogoče govoriti o
politični revoluciji? Ker ni nobenega koncentriranega izvora
moči, ki bi ga bilo možno subverzirati, in ker komunikacija
poteka izključno skozi statistični feedback, kateremu se
korporativizem mojstrsko prilagaja, saj je rojen na temelju
takšnega informacijskega modela, v katerem je »avtor ideje«
abstrakten in razpršen, zato pa (kot se zdi) vsemogočen in
neuničljiv. Ker sistem JE ideja, komunikacijski model pa
avtomatična povratna informacija, lahko sistem sam sebe
regenerira in proizvaja vedno nove Eichmanne, who are simply
unable to think.
Revolucija zahteva oceno sedanjosti in izboljšano vizijo
prihodnosti, in zato je revolucija danes praktično nezamisljiva.
Nimamo več časa razmišljati o prihodnosti, saj se moramo
ukvarjati z ekspanzijo sedanjosti, da bi prebavili presežek,

ki nam ga ponuja električna produktivnost. Kar pride, ne leži
v prihodnosti, temveč v nenehnem osveževanju statistične
sedanjosti.

na FB ljubi, kot Samantha lahko strastno ljubi 640 artiklov.
Take ljubezni pa nočemo.

Nova beseda: Možnosti
Vzemimo našo nemoč kot nezmožnost produktivne
komunikacije, ki proizvaja nove, informativne pomene glede
na lasten historični moment. Vsaka revolucija je najprej
tehnična revolucija, je revolucija komunikacije in revolucija
zavesti, čeprav se jo največkrat asociira zgolj z enim od
njenih simptomov, to je s subverzijo politične oblasti. Sistem
se formira glede na naravo komunikacijskih kanalov, ki se
vzpostavijo med posameznimi družbenimi vozlišči. Prednost
sistema korporativnega produktivizma je v njegovi slabosti.
Dopušča namreč vzročno-posledične žepke oz. mehurčke,
ki delujejo po drugačni logiki časa. Kot take jih seveda ne
prepozna, saj se ne pojavljajo v statističnem povprečju, ki
operira z velikimi ciframi (na makroravni). Komunikacija preko
papirja ustvarja statistično neulovljive žepke, dialog ustvarja
takšne žepke. Večina komunikacijskih kanalov, ki jih danes
imamo na voljo, služijo kot povratna informacija sistemu in kot
degradacija informacije — feedback je bolj jasno preračunljiv,
če je informacija avtomatizirana in proti temu delujejo
množični mediji. Zato pa zavrzimo vsako informacijo, ki se
brezumno reciklira — zaradi svoje narave ne more informirati
o dejanskem stanju.
Za začetek prenehajmo komunicirati in razmislimo o situaciji.
Situacija življenja in smrti, po njej hlepimo. Premišljena
odločitev, ki šteje. Možnost nesreče, presenečenje groze, pa
potem nepričakovana ljubezen, elementarna disharmonija.
Lahko bi se manj mučili, a ne vemo, kako to doseči, ne da
bi se mučili še bolj. Lahko bi bili bolj živi, ampak ne brez
nenehne grozeče možnosti, da bomo zdrsnili v smrt. Umetnost
komunikacije, da širiš besedo, ne da bi jo degradiral v slogan.
Umetnost komunikacije, ko z besedo, na začetku je bila
beseda, povzročaš globoke reze v meso življenja, da vanj lažje
zleze smrt in se dolgo pusti crkljati, dokler nam ne odpusti in
nas odreši nazaj iz lastnega individualnega življenja, katerega
se oklepamo, v skupno vseobsegajočo zavest, v življenje samo.
Možnosti za napredek zavesti ležijo izven priložnosti za odziv.
Čas je relativen glede na naš način produkcije. Čas je relativen
glede na našo lastno obliko komunikacije s svetom. Stop
recording, start living, bi rekel legenda Louis CK. Čudno,
mislili smo, da spomin (na nas) je življenje. Ampak to bi bilo
preveč preprosto. To bi pomenilo, da nas vseh 1250 prijateljev

71

ROK
KOROŠEC

iz zemlje snov
ne iz ravnotežij

kot se misli
pa potem iz snovi
lahko čelado
mlince in 	energijo 	 (izpelješ)
sile jo zakiparijo v skledasto
njeno opno se boči
nam naklanja gibanja
telesa ki so preživela

iskati spremembe molekul
biti vodič

blodnjavih kraljev med bitkami v zaodrju
kozmosa	 gledati za luno
ko omahne
v prepad	 gnana od divjih misli

in pretirane nostalgije po mleku


peskanje praznine	 magično je bilo
najti naenkrat snežno bela zrna v gubah
ki še niso bile razprte
ojoj not se je pa dogajalo
žvrkljalo se je naravo
in se jo razlilo
po podu 	 skozi reže je naluknjalo balone

biti oče nekoga drugega

strah se pomeša v meglico
spusti se
nežno in napolni pljuča
ljubiti ta pljuča

ki jih napihuje pretakanje praznine

izmed olupkov žalovanja

še tistih nekaj je komaj
nosilo roke
in lune skotalilelile so se v doline
zapeljale
čez pomarančne rezine
naših nasmehov
spomni se bombonov
mali rafael
spomni se potresa v kidričevem ko je padel dimnik

obljubiti nebu isto barvo kot otroku

dati frnikolo bratu	 ljubiti tega brata

čeprav je tujec
biti tujec z njim
v prostoru	ki se spreminja v mozaično žrelo
od tam 	 nastaja nova dežela

kot bi padel zid kot ko
zboliš
izgineš
in se ne vrneš več od tam
se spremenijo
vrhovi v volkove 	 risbe čez robove
otroci v igrače
brez premora za sprevode
dalje orehi v vojake	iz izvira polaga ladjo

natrgati kos kruha v krožnik mleka
potem cuzati ozadja omenjenih
zadev

jim trgati krila
oblizati
kar ostane na krožniku
biti
mačka v grmu
zavetje prepihano od samote

jadra v integrale in od tam	 se riba zvija v božjih bokih
kot v divjem plesu v grlo kriminala
ki je življenje

73

kaj boš ugibal
kaj bodo skopali krti sočnega v grobovih
kaj bo iz sonca
kdo mu bo med rojstvom

strgal lupino
kdo bo pa lezbijkam prinesel igrače
sukcesivno prati vedno iste barve
kaj je za malco
naš rod	 naši mlini naše glave
vsi enkrat
nekoga za očeta
je tovariš stregel pito
je tovariš čistil rogovje
lep lep šal

ki so prišlekom odprli ozke vratove
kdo bo sanjal z nami
kdo bo v sanje jezik namočil 	 za brate
za lep šal
lep lep dan
nekdo bo moral pa še žrtve s stebrov sneti
vso pot od lenarta do granade	pa jim dati za kavo
in poslušati škorce šepetati v sinkopah
so jetrca že čist zamaščena 	 bo foie gras za malco
s figami in olivnimi žarki ljubezni
kdo bo oreh strl 	 kdo ga bo pregriznil
kdo bo nabreknjen kurac v roko vzel
kdo ga bo pregriznil
kdo bo volil
kdo bo spal
kdo bo volil
kdo bo z bogom molčal
kdo bo ingver ribal	 ga trl ribi v hrbet

in še priznal da je korošca bral

ˇ
SRECKO
PLAHUTNIK

DOMOTOŽJE
Plavolasa popolnost te je
zapeljala v Donjeck.
Ko je tvoja Ukrajinka
zapustila vajino srečno orbito
in odplesala v naročje drugega …
… si ostal sam.
Do tvojega stanovanja
v 32 nadstropju vodi 648 stopnic.
Preveč za tvojih 192 kilogramov.
Odkar vam je dvigalo
pred 10 leti vzel hudič,
se še nisi spustil na zemljo.
Postal si ujetnik sive stolpnice.
Preživljaš se s kmetijstvom.
Rediš pujsa na balkonu,
kokoši v kredenci,
zajce v predsobi.
Imaš devet čebeljih družin na terasi.
Prejemaš subvencije ministrstva za kmetijstvo.
Gojiš ilegalno marihuano.
(Oblasti se ne da peš v 32 nadstropje.)
Zvezde na nebu so ti bližje od domovine.
Obiščem te na Leninovem prospektu 74.
Kot vedno mi slikaš svoja hrepenenja.
Vrnitev domov,
hiša z vrtom na krasu,
druženje s prijatelji ob briškoli in teranu,
državna pokojnina …

WO SIND UNSERE SCHIFFE?
KJE SO NAŠE LADJE 2?
LAIBACH Prispe v Otaru
HAFEN DER ROSEN Prispe v Tarragono
FREUNDE DES TRIGLAVS Je v Busanu
NEUES GORZ Prispe v Damietto
KOPF ISTRIEN Prispe v Zhangjiagang
LIPIZZA Je v Richards Bayu
ADELSBERG Je v Singapurju
LUCIA Prispe v Port Harcourt
BERG NANOS Je v Suezu
TAMAR TAL Prispe v Paradip
NEUEN STANDORT Je v Kabaeni
INSEL Je v Puerto Bayovaru
WIPPACH Prispe v Tokio
TOLMEIN Prispe v Limassol
TRENTA TAL Prispe v Port Louis
KARFREIT Prispe v Kvangjang
…
Za trideset zlatnikov
smo prodali svetovne oceane.
Zaprli smo si vrata in okna v svet.
Mi smo zaplankani Butalci!
Naša domovina so Rovte!
Naše morje so presihajoča jezerca!
Naša flota so leseni drevaki
potopljeni v mulj
na dnu ljubljanskega barja.

Domotožje ti rosi iz oči.
Za tolažbo ugrizneš v mastno svinjsko kračo.
Molčiva!
S pogledom poiščem
na knjižni polici
rdeče hrbtišče knjige.
Z belimi črkami berem.
»Олдос Хаксли: О дивный новый мир«

75

ZOJA
AMES
PESMI Z NASLOVOM: IMAM TO NEVERJETNO SREČO, DA NE VERJAMEM NIKOMUR.
I.

Otroka sem držala v naročju. Velikokrat ima napade
panike in agresije. Držala sem ga tesno, da si ne bi kaj
storil. Ko se je nehal tresti in kričati, mi je povedal,
da ga oče velikokrat priveže na stol in ga tepe po glavi.
Prav tako naredi z njegovo mamo, kadar je poredna.
2.
S sestro sva šli k dedku na obisk v dom. Bil je shiran,
skoraj nepokreten, izsušen. Na seznamu je bilo napisanih
več kot deset antidepresivov, antipsihotikov in pomirjeval.
Če bi bila hudobna, bi rekla, da so se ga želeli po hitrem postopku
znebiti. Šla sem do sestre in ji rekla: Ali veste, da ima naš dedek
predpisane antipsihotike, ki so za bolnike z demenco smrtonosni?
Sestra je bila začudena — seveda, na obiske smo hodili dvakrat na dan
in preverjali — nato odgovorila: Kako pa ste to izvedeli?
Takrat sem prvič v življenju začutila neverjetno močno željo,
da bi nekoga ubila.
3.
Dedek je bil najprej na zaprtem oddelku
v psihiatrični bolnišnici. Z očetom sva ga šla
pogledat in nekako nisem zmogla, da se nisem
sesula. Vsi tisti ljudje.
Doma sem se zaprla v sobo, spustila žaluzije
in se jokala več tednov.
Nekdo mi je rekel:
Draga moja.
Sprijazniti se moraš z dejstvom, da ne moreš
rešit sveta.

77

4.

7.

Nekoč sem nekega fanta preklela in
se napila, zakadila in se zastrupila z alkoholom.
Potem sem naslednji dan in še dva meseca kasneje
prenehala govoriti. V sebi sem imela glasove vseh ljudi
okoli sebe, niti najmanj pa nisem vedela, kaj je tisto, kar
sama govorim. V trenutkih se mi je zdelo, kot da sem izstopila iz svojega telesa.
Videla sem prikazni Sylvie Plath, Sarah Kane in Virginie Woolf.
Čutila sem bolečino celega sveta, čeprav takrat nisem bila nikjer.
Več noči sem imela more, da me moški v črnem lovi in me skuša ubiti.
Ko sta bila starša na morju, sem bežala k babici in takrat — seveda starešina s sedmimi otroci —
je rekla: A si zdaj srečna?
Čeprav sem se pretvarjala, da ne vem, kaj mi hoče reči,
ker ima narejeno samo osnovno šolo in je celo življenje delala kot čistilka —
je videla grozo v mojih očeh.
No, a si srečna? Naredila si vse, da bi te imeli drugi radi, in si zdaj srečna?
Odšla je nahranit vseh petnajst mačk in zaloputnila vrata.
Čarovnica stara.

Pri nas se gre v gozd, kadar te kaj boli.
Sestra je velikokrat zbežala po kakšnem prepiru s fantom,
babica gre plest puloverje v gozd in sedi ure in ure pod kakšnim drevesom,
mati pa nabira gobe, vršičke ali pelje pse na sprehod.
Zato nikoli nisem mogla razumeti velikih mest, kjer ni dreves.
V Ljubljani mi je bilo zelo čudno.
Doma sem bila navajena hoditi bosa, umazana, skakati na
prikolice, ko se je sosed s traktorjem peljal mimo.
S sestričnami smo imele neverjetno otroštvo. Ni bilo dneva, da ne bi
česa usrale. Po navadi smo se spravile na edinega fanta v vasi, Jakija, in ga
preteple.
Čez dan smo nabirale kamenje ob potokih in lovile majhne rakce,
se igrale družino na pojati in hodile lulat na sekret na štrbunk, ki je
bil na velikem kupu kravjega dreka.
Enkrat je sestrična padla v gnojšnico, ko še ni znala plavati.
Hvalabogu je bila takrat babica v bližini.
Ničesar in nikogar se nismo bale.
Niti sosedovega pjanca, ki je hodil včasih brez hlač in se drl za nami.
Bala pa sem se Ljubljane in ljudi, ki jih nisem mogla razumeti.

5.
Mati me je peljala v gozd nabirat gobe. Nikoli se nisva veliko pogovarjali,
ampak čutim, da ji je bilo zelo hudo, ko je pred bratom imela toliko
spontanih splavov. O tem nisva nikoli govorili, to mi je babica povedala.
Ko je rodila mrtvega dojenčka, je baje ležala več dni v bolnišnici in z nikomer
govorila. Oče jo je prišel večkrat pogledat in vsakič se je obrnila stran.
Zanjo je bil takrat konec sveta.
Čeprav se z mamo o teh stvareh nikoli nisva
pogovarjali, še včasih vidim neizmerno žalost v njenih očeh.
6.
Z babico, očetovo mamo, sva se pogovarjali o menstruaciji. Šla sem teč in sem se ustavila
pri njej, spila nekaj vina in nato je bila že tema. Prepozno, da bi šla nazaj.
Povedala mi je o prababici, ki so ji moža ubili, sina pa zaprli v Polje in ga mučili.
Babica ima vedno solze v očeh, ko govori o svojem bratu.
Zdaj me je večkrat sram, ker sem ženske v svoji družini podcenjevala.
So ene največjih bojevnic, kar jih poznam.
Ko je bila noseča zadnji mesec, sta z dedkom v hudi zimi pešačila več kilometrov do bolnišnice.
Odkar je dedek v domu, velikokrat tava naokoli in ne spi več v zakonski postelji.
Odkar je dedek v domu, je shujšala, ne smeji se več toliko in nikomur ne pripravlja bele kave ob
jutrih.
Odkar je dedek v domu, gleda Sulejmana Veličastnega.
Odkar je dedek v domu, ne ve, kaj naj stori.

8.
Očeta sem prosila, da me zaposli na zaprtem oddelku demence.
Prvi dan sem vstopila in takoj, ko sem hotela zakleniti vrata za sabo,
je prišel en upokojenec in hotel zbežati. Ker mu nisem dovolila, me je prijel za vrat in
hotel zadaviti. Ostali so gledali Golico in se smejali, nekateri pa postopali naokoli in
ponavljali iste stavke znova in znova. Imela sem jih rada, vse njih. Včasih smo v delovni terapiji
poslušali salso in se pogovarjali o vesolju. Ali pa o ljubezni ali pa so hoteli trikrat ali
večkrat zapeti isto pesem. Ko smo slikali mandale, je ena upokojenka iz Bosne protestirala:
Ne znam, ne znam in ne bom. In odvrgla čopič.
Prijela sem čopič in njene prste in sva naredili kroge in vzorce.
Na koncu me je objela in rekla: Hvala, nisem vedela, da znam.
9.
Veliko let sem bila jezna na očeta, ker se z mano nikoli
ni veliko pogovarjal — ne da bi sama sebe prepričala,
da tudi jaz znam govoriti. Ko sem delala v vrtcu, mi je punčka
razlagala o svojem očetu, kako ji vsako jutro pripravi svež pomarančni sok.
Meni je oče pri dvajsetih letih pripravljal sok, jaz pa sem zahtevala
še več od njega in zdaj, ko vidim, kako mu je hudo, ker mu oče umira,
preprosto ne vem, kako naj se z njim pogovarjam o tem.

79

10.
Spomnim se krikov, ko je oče pretepel brata z usnjenim pasom,
da je imel krvave brazgotine po hrbtu. Spomnim se, da sem si takrat grizla
nohte, mama je očeta mirila, ampak njemu se je zmešalo. To je šlo iz roda
v rod. Oče je potem bral veliko dalajlame, se začel drugače prehranjevati in je zdaj
umirjen človek, razen pri športih. Brat se je veliko let skrival v svoji sobi, ker ga je bilo sram.
Ali pa je naju s sestro poniževal.
Letos sem ponorela, ker mi je rekel, da je moja knjiga en drek. Takrat sem se hotela stepsti z njim
in mu povedati vse, kar mu gre. Namesto, da bi se potem počutila očiščeno,
sem se počutila resnično en drek.
Ponižala sem svojega brata — in samo zato, ker sem se čutila tako
kurčevo pomembno.

MATJAŽ
ZOREC

11.
Ogromno ljudi v mojem kraju je revnih.
Živijo v majhnih hišah brez fasad in dokončanih
balkonov. V vrtcu imajo otroci škatle za risbe. Tisti,
ki so dobro založeni z denarjem, imajo velike škatle
z motivi avtomobilov, superjunakov ali barbik. Ostali
imajo obrabljene škatle za čevlje.
12.
Dve uri sem sedela zraven punčke, ki ni in ni mogla zaspati.
Ostalih petnajst otrok je smrčalo ali pa se je s kom pogovarjalo
v sanjah. Ali pa so jih lovile velike pošasti.
Ko so se zbudili, je bilo nebeške tišine konec.
Toda spomnim se — kot da mi je bilo v tistem trenutku
vse jasno.

FINALE
— Bili sta glasba, neki komadič, ki se je svojčas močno zasidral v čut in mehčal vsakršno misel, kakor vsem tem lepotičnim samospevom
uspe relativizirati zadnjega mrtvega boga in poslednji zdriz dreka, brateč ju s svojo dušo češajočo melodijo, da se ti še takšna
ostudnost zazdi vredna slinastih solz, čarobno omiljen skupek, v katerega zvenu so preprostemu ritmu in ciklično ponavljajoči se
harmoničnosti sledeči logiki v soskladju zaigrali muziko napajajoča ritem sekcija z markantno umirjenimi bobni, zbrano sledečimi
akordi ter poglavitno izvirno, duhatvarno bas linijo, sršeče eterična podstat pod vodilnim, preprostim, mehkim, nežno pršečim
melodičnim lebdenjem, kot speven ptičji skovik, obdan z vseobsegajočim šepetanjem gozda, lesenim in mističnim, naličenim še z
odločno zazibanimi spremljevalnimi zamaški, vijaki v ležaju, klic kdove katere divjačine izza noči, vse celovito ustvarjajoč
zamaknjenemu uživanju podložno zvočno sliko, razgreto medeno kopel z mlečno peno in šampanjskimi mehurčki, in seveda najlepše,
vpis v visoko govorico glasbe, tudi če izumetničeno primitivne, ko pa je še najklavrnejša človeška gestikulacija lepša od vsakega v
sončnem zlatu kipečega brezmejnega pogorja, muzika, ob kateri te je od same pocukranosti žgečkalo v drobu, mravljinčilo do omame
in se je vsaka skrb razlegla kot stopljen sir ter vsaka radost kakor smrt v počasnem posnetku zleknila kot srečnež s še toplimi hlapi
opiatov v krvi, in vse prepogosta zadetost od nekega ga menda ni vedočega s čim prešpricane sumljive robe, kriva za nekatera, mislim,
samo še čistemu fiksu, temu nedosegljivemu prehitku v življenjski sok, inferiorna stanja, od katerih prek vseh varovalk pregreto
mišljenje se je tako monstruozno razširilo, da je sovpadlo z brezkončnim, samo vase razlegajočim se vesoljem, katerega fundamentalne
postavke se je ravno ujelo dešifrirati, tiste najrazvitejše, človeške, veččloveške, vsečloveške, drobencljajoč po ravnokar ujeti trasi,
sami edini dialektiki družbenega ustroja, kako je npr. neka razmišljena drobnarija, denimo gradnja stolpnice, menzna prehrana, zgolj
miza, stol, umivalnik, parket itd., postala megalomansko dojemana kot točka resnice v neustavljivem prehajanju, tako strašno
lucidna, da je od enega samega čudenja in razvajanja v njegovi sanjaški pizdi poglabljala dih, puščala utripajoče vroče madeže, kot
bi po opeklini namesto presihajoče pekoče srbečice ostalo prijetno ostro žgečkanje, ali kot če se ti zrajcajoča te ženska zverinsko
zagrize v kožno gubo in te takoj zatem že hlastno pije iz drugih telesnih delčkov, okoli očesa, kože nad želodcem, pod kolenom, čez
gleženj etc., ter sproti radirala, kar bi si bilo moč skopirati od zaznave, slednjič pa se slej ko prej začela še sama zabrisovati,
nesposobna ohranjati lastno zavest, in izgubljati izpeljave, povezave, misli, besede, loveč jih kot metulje, ali ne ujela ali ubila,

81

izolirane od drugih in tako same definicija pozabe. In bil je sprva deški, potlej mladeniški in nazadnje odrasli edini nujni življenjski
znak tja v tri dni, čeprav se nekje tekom minevanja popari z istim brezsmrtnim živetjem, čistim presežkom brez neposredne nuje za
ohranjanje in s tem najbrž čez vse najpotrebnejše, besna onanija — o njej je namreč govora — vsepovprek v tistih obdobjih, ko se mi
je nekako uspelo odljubiti, v enem od obeh kot letni časi drug v drugega prehajajočih cikličnih polov, in hlepeče hrepenenje premenjati
v po vsakem odblisku kakšne rajcaške podobice, kvadratka razgaljene kože, zaplapolajoče prosojno blago čez prostranstvo med
nogama, obrobljajoč ju, spomin na prestrašeno, kot v blesku mesečine bledo telo v smislu slavnih žena in mož velikih, čvrstih,
neusahlih, vzcvetelih majskih jošk z rdečeoranžnimi osrhljenimi bradavičkami, tik preden ji bo kurac začel kljuvati himen itn., še eno
nepotešljivo drkanje na vseh mogočih in nemogočih mestih ob vsakem prav takšnem času, z enim, npr. tekom epskega sranja, bolj,
drugim, med prhanjem v ejakulacijskem trenutku izpostaviš jajca vročim curčkom iz tuševih luknjic, manj naklonjeno čudjo, drkajočo
na vse živo in mrtvo, mimoidoče ritne tresljaje pod trenirkami, prijateljičin nategnjen vrat med zehanjem, kot kača razklenjenih
čeljusti, da si ji je skoz žrelo videl izza pičkinih usten svetlikajoč se svit, pornografsko gradivo, nage debeluške in vitkulje na slikarijah
renesančnih mojstrov, fuk ubesedajoče pasuse iz besedil vseh vrst,… Tu je stičišče, na katerem se od te deklice, ženske, boginje,
muze, takšne uboge uboge pare, posiljene spominske cipice, blage lepe tovarišice, pred beraškim tronom katere ji slednjič deklamiram
priznanje, jaz, ves sem bil zaljubljen v sošolko, vrstnico in ne nazadnje drago prijateljico, tako zelo zaljubljen, da lahko menda zdaj
prvič do kraja nedvoumno priznano zaljubljenost tekom tistih nekaj let z nikakršnimi zadržki dopišem za najpomembnejši del mojega
življenja, ki je tako ali drugače določal moje delovanje in vegetiranje, srečo in nesrečo, dneve in noči, veselja in žalosti, sekunde in
leta, ne edina živa ali mrtva in označena paralela v bivanju, a natanko toliko neizbrisna, da zdajle pišem ravno o njej in o nobeni drugi;
Živa je moja vélika ljubezen, pred njo sem ljubil enkrat, za njo ravno tolikokrat, če ne štejem zadnje, največje in vsekakor
najresničnejše ljubezni, edine, katere hrepenenje se je izteklo v poljub, sanjarjenje v objem, beseda v meso in je v svoji dejanski
izpolnjenosti nebesni svod in svet pod njim in pod pod svetom proti preostalim neizpolnjenim sulfidnim prajuham, Žive ne bom nikoli
pozabil in nepozabljiva bo vedno ostala merilo za vse druge zaljubljenosti, zaradi nje vem, da sem že ljubil, da ljubim in da ljubil še
bom, Živi dolgujem prepoznanje in pripoznanje, anagnorisis radosti in bridkosti, blaženosti in gorja, neba in pekla, Živo jemljem za
kanonizirano gobčno in usodnostno plavolasko z jezikom, prehitevajočim stvarnost, z zevjo poustvarjajoč svojo bit in s tem stvarnost
določujoč, o Živi pišem prvi daljši tekst, z Živo v želji bom živel kot umrl mladenič, za vedno mlad. Poslednjič se poslavljam, na tem
mestu ustvarjam slovo, kakršno bo citirane ljubezni vredno. Najprej je bilo, nemara po predhodni pustolovščini iz pipe natočiti vodo
v plastenko, zame zadrogiranega eksotično, kot bi bil tisti zapackan umivalnik, v katerega je skozi cvileče in brneče cevi potratno
pljuskal zgoščen vodni snop, utekočinjena svežina, neizčrpen izvir najčistejše studenčnice, oaza, poječa življenje s svojo v slapu ali
kotanji spenjeno pitnino, kristalno v lesketajočem se hladu, jaz pa kot partizan z nalogo priskrbeti jo desetini (o, kakšna sreča biti
borec v svoji trdnjavi hosti, v pasjem zavezništvu z mrazom in škripanjem z zobmi, pod krvavordečo bandero svobode proti najmočnejši
armadi na svetu in njenim sfaliranim pucflekom, o tem bi pisal!) ves stopljen v polbožnost pred tem neusahljivim vodnjakom, po
neznatnih delčkih ga loveč v flaško, razsipno škropeč strumne pljuske vsenaokoli in napajajoč izsušene ustne, ki sem jih kar naprej
namakal v pravkar razmočen, z brezmejnostjo polnjen dulec, preden sem se vendarle ponosen s polno čutarico odtrgal iz vodenega
raja, v naelektrenih sencah zabrisani novi dogodivščini naproti, odkritje, kot nihče ne pomni svojega rojstva, brez spomina na lastno
zoro in kar naenkrat sveže dejstvo, kot se po prvem dretju iz pičke slednjič zalotiš živeti ali kasneje, vsaj vsake toliko, misliti, tako
zelo nenadejano in nadvse prijetno, prava mala ekstazica, kakor vsak užitek neskončna toliko, kolikor jo lahko ponavljaš, in je je treba
ob vsaki ponovitvi užiti malo več, tja do smrti, kako zelo namreč dobro dene zadet scat, prav neverjetno, tako zgoščeno in lahko,
dušeče in sveže, trepetajoče in toplo, res kot bi ti prišlo, tako se je scalina scurljala skoz čakajočega tička in pršeč padajoča iz luknjice
na vršičku sladko razgrevala in žgečkala od njočka navzgor, pod trebuh, proti stegnom, okoli jajc, kot bi vzvratno s scanjem v
kontratoku nazaj proti drobovini tekel blago žgan liker in oslajen grel ter odmeval po vzburjenem organizmu, čemur je po dosledno
logičnem sklepu sledilo predvidevanje, ampak kako mora biti šele dobro, če greš zadet srat, kajpak docela pravilno, kajti tudi sralni
užitek se je tedaj razlil prek vsega že tako nemajhnega ugodja delati govno, kot da se tudi tu iz tesnega polzenja skozi ritno luknjo v
nasprotno smer pikanten in vroč zriva še iz drekaste klobase izcejen drek, zgoščeno ugodje, kot je paradižnikov koncentrat izčiščen
paradižnik, bolj paradižnik od paradižnika sadeža, mastno pršeče iz danke v višja črevesja, napram hrbtenjači, vdolbinama pod koleni,
medprstju na nogah, zatilju, do lasnih korenin … (takšen je morda občutek, če te nekdo nabija v rit). Potlej se je ta hecna zasvojenost
nadgradila, v kar se je seveda morala, v zgolj svoj višji cilj. Drkati zadet je meje sprva v veličino lastne slasti še ne verujočega ali ne
več prepričanega uživanja in potlej čedalje večje nuje po samo njegovi izvršitvi z zanemarljivimi prijetnimi občutji, spočetka tako
nepopisno nenadrkljivimi, da so se v njih orgiastično parili slast in groza, strah in sreča, nujnost in smrt etc., iz presnovnega sveta
premaknilo čez sosedov plot v drugo mesto, državo, čez celino in skozi ozračje v teminsko praznino, onstran osončja mimo zvezd in
ozvezdij, prek galaksij pred izmikajočo se točko, proti kateri se nepretrgano širi nikoli dovolj prostrano vesolje, in še dlje, v vzhajajočo

metafiziko itn. itd. do dialektičnega materializma in včasih postalo neznosno prijetno do bolečine, kot če redno zdrajsan tič in njegova
jajca dolgo, nekaj tednov, mesecev, mirujejo in ti, ko se vendarle spet podrkajo, po nevzdržno naraščajoči neprekinjeni slasti, o kateri
mimo dotikov s topim žgečkanjem, odrešujočim čohanjem čez ostro srbečico, brnečim tuljenjem za strmoglavljenim letalom … veš
edino, kako prek vsega dobro dene, kako bi zdaj, celovito izrojen v njej, prej ubil mater, ves svet, sam umrl, kot se ji odrekel, kakor
bi iz kurca navznoter pršelo izgorevajoče perje, se lepilo na meso, kosti, organe in jih kot stopljen sladoled razcejalo pod kožo, in
njenem skrajnem krču, ki zaradi nemoči prenesti ga ter hlapčevskega čakanja, da mine, vzšibi telo, obupano poskuša še zadnjič
pobegniti, cepetajoče noge na pravkar obglavljenem telesu, in si, živ, kar si naj lahko, čisto občutje in čista pozaba, hkrati pa iz neba
špricne naliv, kot bi ujeda izsrala pravkar prebavljenega junca, ter se včasih kar pozabilo, izgubilo v nepreglednost razpotegnjeno
rajcaško skico, katere preširna epskost se je kot ognjevi zublji iz plamenčka v plamenček vlačila skozi pravljico in srhljivko, skrivnost
in pustolovščino, iz evangelijske prilike v brutalno posilstvo, evangelijsko priliko v brutalnem posilstvu, tako živo, da si na brazdah
podplat čutil pod žgočim, modrikastorumenim soncem razpokajoč prsten pod, do fatamorgane spoliran etrni prosoj se je usipal v oči,
od lesketejoče se in v valovih tleskajoče mesenosti je pogled na iz morske pene (z neštetimi mravljinčastimi mehurčki se je poljubljajoč
kožo razblinjala v migetajoče, prvikrat ostrižene puhaste ježkove lase na dlan božajoči otroški glavi) povrženo svetlolaso devico,
vrtinčasti kodri ji mrežijo sočne joške, eden se je zvil v klobčič okoli našpičene bradavičke, in šepetajoče razsijana bedra, ssrkal bi jih
vase, polizal v prozornost, zgrizel v prah te perfektne okončine, skrčene v norost, okoli lesketajoče razmočenega, mlečno mehkega
grička gležnja so se biseri na škrlatni algi ovili v zapestnico, zastopalko, zakrivajo sram, zlatolaso senčico prek steklene temine, zdaj
zdaj jo boš nezadržno pofukal še v sinjemorski plitvini, če se z vakuumom in kurcem v pički le ne pomeša voda in boš, ali zaklenjen v
njej do smrti ali bo potreben medicinski poseg, utripal iz beline v črnino, črnine v belino čez ves barvni spekter, in vedel si, kakšen je
dan, čas, noč, kako se v njem je, kot bi živel današnjega, se spominjal prihodnjega, podoživljal prejšnjega, kot se najsublimnejša
občutja, ko je mama avgustovske utrinkov polne noči pekla pice in smo jih jedli pred hišo, tisti izgubljen okus, vedno v spomin
nepriklicljivo ime, tista kakor mrtvec izginula dva in pol metra dolga, tri četrt metra široka klop, rožnatooker, horizontalno razhrapana
z razpadajočimi lesnimi nitkami, tisti nevidni zvezdni dež, o tisto vse, premalo prostora na tem mestu, vsake toliko kar naprej
ponavljajo kot sanje, iz katerih si se pravkar zbudil, da se je včasih pod epopejskim bremenom, vsemi nepreštevnimi niansami,
senčnimi črticami, svetličnimi pičicami, svoj kozmos terjajočimi ekskurzi, vrtoglavo gigantskostjo glavne pripovedi in njihovo srce
ožemajočo liriko ter dramskostjo, rezajočo na tanko vsako molekulo zraka, kurček, kaj vem, zakaj zdramljena sanjarija, v pesti znašel
kar omahnjen, če ni postal čudežna palica s podeseterjeno blaženostjo, izvir in izliv prepresežnega užitka. Zavit v to trobojnico sem
si vzel slovo od Žive, kot si samomorilec vzame življenje, umirajoč v … prvoten fenomen že videnega in obenem nekaj čisto drugega.
Dan se je takrat nekoč z menoj smrkavim subjektom, živečim ne predolgo v mulasti resignaciji, češ, z vsem tem parčkanjem spet ne
bo nič, že temnil v večer, ko sem se po utečeni razvadi dokopal do mastnih temnozelenih vršičkov, težko če ne že nekajkratno
podtaljen zaradi malega narkomanskega prizadevanja, tresavično vročičnega in krizno pripravljenega za primer neuspeha, nadalje
drogiranja samega in slednjič najburnejšo zavest o drkanju potlej, saj se je človek nenadoma zadeval ravno zaradi tega; hlastno, kot
bi se utapljal, sem v izsušena pljuča vsrkaval kislogrenkopekoče, kopastoaromatičnodušeče hlape, ne vem, ali v kakšni družbi sebi
podobnih še nezgrajenih razvalin ali sam svoj svetu odvečen zadetek, in postal že med kajenjem tako pribit, prevzet od vonjave, ki
je vela od paljenega zelišča, okusa nad dnevom obviselega polmraka, topel hlad, hladna toplina kot prašna pajčevina zamrežena med
okostenele veje pred višnjevo zardelim zlatim zatonom na nebesu, pa neizprosno proletarska siva gmota, stavba, naš brlog, v katerem
smo nikoli izpisane misli pred zavestjo asociacijsko gomazeli svidenju v naslednjem polsnu naproti, in mimoidoče zrcalne podobe,
puhasti frajerji z izdolbenimi jajci, tragični le še v svoji brezzavestni blesavosti, male pisane režalke, emancipirane s kletvicami,
cigareti in mozolji, vredne vojne samo kot posiljene statistke, vse te v hoji nihajoče vesoljnosti, vsaka zbanalizirana v ozadje na sliki,
optična prevara končnega v neskončno, in nepreštevna, kot je nešteto besed, da nisem mogel več slediti svojemu nadsvetlobnemu
mirovanju, kot bi preskočil medgalaktične razdalje od ene do druge točke, jih prepotoval brez gibanja, se premaknil, ne da bi se
premikal (pa še slabo mi je postajalo), in bil primoran iskati prevetritve stran od zrak mešajočega podnebja, v podstropju med
naglušnimi stenami, kamor sem se strahoma upajoč, da ne bom koga srečal in me kdo ne vidi ter se srečan, viden, oboje ali oboje ne
bi razlomil v božjasten jek po vseh razmišljenih klofutah, pljunkih, pikih v rit, počasnega drobljenja jajc s trelcem za orehe, na katere
sem bil pripravljen kot hrbet na nož, vlekel abstinenčni osami naproti; preden se mi je uspelo prebiti v svojo privatno torturnico, sem
sledeč brnenju starih orjavelih cevi, s tem z vsem brezčasnim minevanjem zavezanim grezničnim ožiljem, prezasičenim z neizrečenimi
strdki zasebnega v kolektivnem, zgodbicami živih in mrtvih, znotraj tega univerzuma izžete padavice iz njihovih opečenih ritk, in svoji
analogni, kot bi z rjovečimi rori tulila potreba po scanju, nuji zavil v preddverje naravnost pred marmornat pisoar, nad katerim sem
tipajoč za tičem s čelom omahnil na hladno ploščičasto steno in se utapljal v lastnem globokem dihanju skozi zobe, resonirajočem,
kot da se vrtinči v svoj nikoli iztišan odmev; seč si je komaj zdržljivo lahno napenjajoč dimlje prav počasi vrtal izbruh skozi tičkovo

83

očko, kot bi bilo treba iz sečne cevčice do praznine izpihati vsak prašni delec, dokler se ne utrne prva urinska kapljica, znanilka
gejzirskega izbruha, in se sprva sramežljivo izpljunil z nekaj prekinjenimi prši, potlej pa stekel s tako vročo toplino, kipečo čez kurca,
kot da je scanje razgreta voda v radiatorju, da mi je zaobrnilo oči, zašibilo kolena, izparilo v grlu zadušeno cviljenje in sem se zatem
še od lulanja toplih, ourinjenih rok vendarle nekako uspel splaziti v sobo; omahnjenemu na posteljo je do objema izpraznjen prostor
molče miroval, nasičen, obrobljen in prerešetan z neprekinljivim šumenjem vsega sveta, delčkom, s katerim mrmra ulica, ulica,
stopljena v zamolklo brundanje mesta, mesto, suflirajoče poezijo, poezija, zvok misli … in zapeljeval v poblaznen domislek, ali ne bi
dobro delo poslušati malo muzike; in sem jo iznenada, kot bi v toplo vodo spustil šumečo tableto, zavrel morfij razlil po breztežnostnem
prostoru, to je šele opij!, o!, poslej je ta glasba, do vročine topel in do topline vroč termalen vrelec, katerega goloto razkuhajoč krop
je samo še nadpekoča ekstaza, ti akordi v razpenjenih pokajočih mehurčkih ujetih mehkobnih lesketih sončnožarkih laskov, njena
nežno gladeča hrbtna dlan čez vanjo zakopan obraz … in z njo kajenje, scanje in drkanje, globoko v nepozabljivo pozabo postala moj
privatni tabujček, ob katerem sem dolgo dolgo čutil incestuozen rajc … kot mimogrede me je prešinil kot že davno izhojen laz ona (po
iskri prisotna v prostoru, sceni, ponazorljivo z njeno podobo, najraje obraznim portretom, naraščajoče motnim do izenačene prekritosti
čez prvoten kader, slabo osvetljeno sobo z na postelji slonečim domnevno ozdravljenim častilcem v elektrificiranem transu, med
stenami se razliva hipnotična ljubezenska skladba) — jaz-tu-midva-kaj bi tisto-ona-tu-ona-ni-tu-ona-ni-nikoli-tu-ona-ni-nik … -ona-, pa
saj ni nikoli izginila!, še vedno je, si tu, čakaš me in jaz menda nočem, a briga me, zdaj te bom objel, naj se svet kar lepo sesede sam
vase, objel te bom in objeta bova skupaj s tokovi te tople glasbe, drug v drugega zlivajoča se vanjo, lebdela med nebom in zemljo,
kristus (ne, Živa!), pa ne, da sem te šele zdaj uzrl, jezik?, joške?, rit?, kavbojke?, to ti!? itn. vse do potrjene odločitve, ki je v enaki
meri osvežila tako pozornost, tj. načelo realnosti, kakor tudi splastificirala divje razraščeno fantazijo in jo z vso nepremakljivo statiko
vred shematizirala v natanko določen tendenciozen proces, drkanje; in že sem segel z roko proti podhlačju ter se na trebuhu opekel,
tako je bila mrzla, in že sva bila tam, kjer sem bil sam malo prej, na stopnicah na poti semkaj, kjer me pred pragom tekom dolgega
poljubljanja z izvežbanimi prsti stiska in popušča za ritnici, res, kako rade so se te roke dotikale, potem sva ravnokar vstopila; slekla
je plašč, nekam sem ga dal, stol, obešalnik, tla, zaklepala vrata, jaz pa iskal pravo … to! glasbo … o, tukaj bi se moral, tudi če z lažjo,
resnici na ljubo razpisati v zgodbo, roman, vsakemu detajlčku pripisati doprinos, kako med vrati za hip postane, preden, kot bi bil ta
hipec le izrojena domišljija, neomajno zakoraka naprej in je vsak petkin trk pravilnost vsakega koraka potrjujoče kladivce, pa drobna
prememba na reliefu parketa vsakič, ko je preložila težo, takšni z vso njeno kolikšnostjo obelodanjeni valčki ali sličice, ki jih je v
vsakem trzljajcu lovila s pogledom, kaj šele kaj čisto življenjskega, pomenljiv mežik, oslepljujoč blisk, nagajivo žgečkljanje med
kostmi in izzivalno hehetanje, hlinjenje nekam in kakor neopazen pritisk jošk na kakor naključno dotaknjeni rami, vsa razklenjena kot
obronek na koncu kotline, odpirajoč se na vse strani neba, z očmi v očeh čez preklano tišino, vojaško retorično: kaj zdaj?, in razgret
toplo maslen salček na njenem boku v oprijemu dlani, tako se v obzornici stikata nebo in zemlja, tja zahaja sonce, to milijon celičnih
receptorjev transformira lojsko toploto v draž, telo postavi na laž, interakcijo predpostavi v dotik in iznenada, kot te domislek zavede
v premišljevanje in se naenkrat vnazaj zaveš, kako si za teh nekaj dihljajev izginil iz obstoja, premor, zamrznitev, čas razvlečujoč mrk,
v katerega upočasnjenem somraku iz njenega resnega, iskrenega, zajebancije in rajcanja, izumetničenosti in sprenevedanja,
stremuštva in maškarade očiščenega obstalega pogleda, komaj spuščena čeljust, zobna palatina pred temino žrela, kot jezero v
brezvetrju stoječi lici in nos, tožne oči, na fresko pripravljeno belo čelo in angelsko obsijajoči lasje, obmolkla v običajnem
neupočasnjenem teku brezmejno molči: ljubim te … kje pa, saj bi se stopil v mlakasto lužo … zatem jo z močjo misli magnetiziram,
da igrivo upirajoča se nezadržno polzi bliže in bliže, dokler se ni končno omagana od navihanosti stisnila k meni, žejno in neizmerno,
in se skozinskoz prižeta s podvojeno telepatijo nenasitno in natanko odmerjeno podrgnila ob zdaj že gumijevsko batino napol na
planem; zasesam se ji v vrat, milo kožo in hrustančno mehkobo na pročelju cuzam kot nekoč liziko (najraje bi ugriznil), in okus po
scanju na vršičku jezika me ni mogel kaj več kot malce začuditi, ko pa je duh spod gat zevajoče scaline ves prostor zagrenil s perverzno
kislostjo; stiskati, vleči, raztegovati, gnesti, črpati z, naj bo še tako virtuozno skrivenčen in kurcelomen, vedno enim in istim nategom,
do izbruha sem ga, omahnjen na kolenih, začel pred podobo neoblinastih ritnic v zlizanih temnomodrih kavbojkah, kupčkastih hribčkov
za hrapavo, zdrajsasto spackano tkanino, kot slabo pobarvana, z madežnimi, lisastimi, pikčastimi variacijami odtenka, sinja nojeva
pirha, po dolgem sklenjena drug ob drugega, da rob praznine izriše ozko hiperbolo, sfiltrirani v polmraku, s tem v roki bi stisnil pest,
te fukiš hlače posnifal, hitro jih sleci, preden jih pošpricam, in naj me ta kot maslo brezmadežna, mehka, sladkasta kobilja stegna
ukleščijo v brezkrvno paralizo, da se lahko toliko bolj zavem tankih krivuljic, prečipkane flikice, prostega ovijanja okoli najmikavnejše
metropolitanske zone, čezgravitacijskega, vrtoglavičnega zoževanja pred črno luknjo pizdo, niti svetloba ji ne uide, te nikakršne gate
in njihova na dno zadnjičnega kanala potopljena polcentimetrska vrvica, zlepljena v anusno ustje, okoli katere kot puding sočno
plapolata biftkasti ritnici, nikar jih ne vleci spred pičke, jaz jih bom slekel, odgriznil, pogoltnil, kakor ti bom v enem sunku raztrgal
srajco, da bodo gumbi na parketu žvenketali kot pest vrtavkastih kovancev, ko se kroženje naglo upočasnjuje do grba ali cifre,

neumorni škržati, sploh pa ničesar ne stori, dokler v dlani ne pridržim te mitološke joške, kot nekdo v neki pripovedi zlat sad, in slepec
ne otipam pisave njenega ranljivo otrdelega, oglajeno hrapavega peclja, po vsem tem se bova lahko zdaj s tvojo usodnostno nujno,
samoumevno pomočjo, vsak gib sam od sebe natanko na mestu in času (jaz sem že nag), slekla; po fantazmatski selekciji sva
neodložljivo prehitela vso kvašenje, mesenje in vzhajanje iz uda na ud do uverture v tisto odurno mlasketajoče zbadanje človeka v
človeka, do ciljanja pičke, te nadrajcljive klasike, brez vzburjenja tudi še kar vzburljive, največkrat pa rutiniranega preboja v več
rutiniranih prebojev, najkratkočasnejšem dolgočasnem ponavljanju vseh časov, če seveda zašel v nesrečni koincidenci ne sovpade z
neznanjem, nesposobnostjo in aktivno deviško kožico, končno brez pojma, kam se hoče zaleteti, v pičko ali obzidje, primerljive le še
z redkimi vzhičeno navdušenje med otrdelim sopihanjem, kot bi se od sle tik pred konzumacijo spreminjal v kamen, razplamtevajočimi
razrajcanji (nič ne zrajca kot to misliti), vsa tista sopara v zraku med nogama, komaj stikajoči se trkci in drgnjenja pri mišični nožni
notrini, dlakah, kito med medenico in stegnenico, nezaslišano pričakovanje, preden jo boš odrl, sapica strahu nad zasanjanim
preračunavanjem, kdaj bo prvikrat zbodlo, v sliko na čutu raztegnjen čelni dotik z oljnato našobljenostjo vulvične planotice,
dramečega se ognjenika, kamor ga boš namočil, v lavo, in kakor zdaj, tipajoče roke za do kraja prekrvavljenim, s tremi prsti se nežno
oprime glavice in nastavlja, kot skozi šivankino uho, kot s čopičem po platnu drsi gor in dol, sem in tja okoli osočnjene vdrtine in morda
tiho dahne zdaj zdaj daj, ko končno plazeč se milimeter za milimetrom začne razklepati sklenjene mesne stene, med katerimi se kot
prilepljen nanje drgne v lasten odtis; in sva se, s tisto zadržanostjo, skoraj plašljivostjo, pri prvem kurčevem zdrsu v pičko se je
zlagoma spustila do konca, vzluknjila se je in ga vzela nase, svoj manko, tesno, z neboleče zaostreno bolečino ga je objela domov, od
koder je prišel in kamor se lahko vrača le s tem jalovim, nesnažnim zabijanjem v zid, ter se po krožnem gibu za kar najzanesljivejše
prostorsko razprtje v prid prodiranju brez upora, ponavljajoč vso intenzivno kalvarijo pri vstopni rani, da šele zares zaprepade,
dvignila v nasprotno smer, kot bi iz zaklanega izvlekel nož, zdaj končno tudi uradno fukava (ali pa je potrebno rinjenje noter in ven
nekajkrat ponoviti, trikrat, štirikrat, petkrat?), tako da le vnovič utelesi subtilno polpočepno impresijo, z vsako elipso okoli medenične
osi manj plaho, brzdano, sterilno proti odfukajoči frekvenci, kot vse hitrejših vrtljajih ojnice na lokomotivi, dokler te ne bom nabijal,
da bi si razbila glavo na stropu, če te ne bi vsak kurčev šus v raztegnjeno pičko s špeh grabečima rokama nad ritnicama pod križem
sunkovito pritiskal navzdol, in sva se, razjebala do fuka; v tem trenutku, zategnjen kot v epileptičnem šoku skoraj ležeč na tleh z od
stiskanja spačenim obrazom, takšnega ima, kdor se z zadnjimi močmi bori proti kondicijski nemoči, z odprtimi usti, iz katerih brbota
podganje hropenje, nemo simulirajoč krik mučenika, z levico skrempljeno ščipajoč v pleče in desnico kot za življenje stiskajočo kurca,
bolj vročo podolgovato skalo, z besnim raztezanjem kože v vse nasprotne smeri, hitrimi potegi, kolikor gre, dol, da zapeče, kjer se
četrtcentimetrski štrikec drži glavičnega srčka, in, kolikor gre, gor, da zaskeli, kako se hoče ud odtrgati od jajc, trikrat, štirikrat,
petkrat, sedemkrat etc. na sekundo … šele v tem trenutku se je magična glasba, ne vem, kolikokrat že ponavljajoč se šlagerček, s
popolno čarovnijo razlila v zrak, uho, odejo, mizo, mezinček na nogi, utripanje v očesu … od razbeljenega navdušenja iz ušes v
želodec, želodca v dihanje, dihanja nazaj, od koder se neizčrpno kot nezaustavljen val vrača nazaj in nazaj in nazaj, iz minevanja v
kurac, iz kurca v minevanje, zavest, vest, svet, red, bi se lahko skozlal, šele ta trenutek sem postal do presunljivega brezmejnega
prebliska hiperzadet, zadrogiranost se je, nezmožna več slediti razblinjajočim se besedam, še preden so se sploh do kraja oblikovale,
materializirala v čut, res, haluciniral sem z vsemi čutili, vonjal njen parfum … svetle linije, ki takoj ob stiku z nosnicama začnejo prek
zlagoma padajoče pasaže temneti, spreminjajoč se v zasanjano sladkobo z aromo sočnega sadeža na vršičku vonjave … na kolenu sem
vsako sekundo … v katere ravno prav odmerjenem kliku so njeni prsti zamigotali kot črvički ali rožički ali mravlje na pravkar
razgrabljenem mravljišču, sršeči ščegetajočo draž … na novo registriral njen dotik, med najinim skupaj zadimljenim sopihanjem sem
tipal za njenim glasom … s ščepcem kot peresce lahnega žameta posutim spevnim altom … videl sem krogličasta vretenca sredi v
tresljavo zadnjico razširjenega hrbta, prek bledorožnate, vilinske polti posuta temnorjava pikčasta znamenja in kar naprej sem se
zagledoval v zadnjo plat pod hlačami … neoblinastih ritnic v zlizanih temnomodrih kavbojkah, kupčkaste hribčke za hrapavo, zdrajsano
spackano tkanino …, vse obsevano z glasbo, ne vedoč, kje se začne muziciranje in kdaj končajo prividi, imel sem jo tesno na sebi in
takšno sem jo divjaško fukal in bilo je, da drkanje iz jajc ne črpa le semena, marveč hoče iz nevidnih kapilaric v jajcih izsrkati kri, iz
na kurcu preklanih žil, iz zbesnele aorte še nadaljnje tkivo, kar ga je, celico za celico iz organov, kosti, mišic, pljuč, jeter, dlak,
nohtov, srca, možganov ,…, organizem kot tak hoče izpljuniti, življenje, mišljenje, eno z drugim in eno v drugem, slednji preblisk na
misel …, vse, ejakuliral bom samega sebe, špricnil v nič; in šele ta hip (o, kako sem bil takoj za tem z vsem bitjem prestrašen, kot bi
po zaobjetju umetniškega dela očiščenje zamenjal strah, kot katarza neotipljivo izzvenjajoč skozi minevanje), onemogel od enega
samega brezmernega, pošastnega in grozljivega uživanja, sem jo dokončno in resnično vzljubil, kakor da so sla in slast in slad in
sladostrastje, prekipevajoče do blaznosti, implozirajoča eksplozija, poogromnjene kot supernova, le zakrnel privesek temu edinemu
resničnemu, dobremu in lepemu, čistemu, absolutnemu in neskončnemu, kajti to minuto sem jo vzljubil in ljubil, ljubil čez smrt. Z v
grlu razbijajočim srcem in strahom pred dihanjem sem videl gosto razmazano spermo na roki, kot bi bila izloček te ljubezni. Tako se

85

je slednja dopolnila, otrok, tujec in prišlek je prišla do svojega pojma in vnaprej, vnazaj in zdaj na sebi in za sebe postala to, kar je.

ID.IOT.SI


